<doc id="6841" url="https://arz.wikipedia.org/wiki?curid=6841" title="الفيوم">
الفيوم

الفيوم ، مدينه و محافظه فى مصر على بعد 130 كم جنوب غرب القاهره. اسمها المصرى القديم پيوم يعنى " البحيره " و ده كان اسم اراضى الوادى المنخفض المعروف دلوقتى بمحافظة الفيوم وقت ماكان الوادى ده مغمور بالمايه ، و كان بيتسمى كمان " مرى " او " مريس " يعنى " البحيره الكبيره ". مع مرور الوقت أراضى البحيره دى اتحولت لأراضى زراعيه من الطين اللى كانت ماية النيل بترميه كل سنه فى ارض الوادى عن طريق " بحر تمى " اللى اتعرف بعد كده بإسم " بحر المنهى " و دلوقتى بقى " بحر يوسف ". بقايا البحيره دى لسه موجوده فى شمال غرب محافظة الفيوم و اسمها " بحيرة قارون " او " بركة قارون ".

اقليم الفيوم فى زمن الفراعنه كان من الوجهه الاداريه قسم اسمه " نوهيت پحو " و كانت عاصمته بتتسمى مدنياً " شوديت " و دينياً " پى سبك " يعنى مدينة التمساح حيث ان التمساح كان معبود الاقليم ده. و سماها الرومان " كروكودبوليس " يعنى مدينة التمساح.

فى العصر البطلمى الملك بطليموس التانى فيلادلفيوس سمى الاقليم و عاصمته على اسم مراته ارسينوى التانيه فإتسمى الإقليم " ارسينويتس " و المدينه " ارسينوى " و فضلت الاسامى دى مستعمله لغاية ما استولى العرب على مصر (642) فإتعرف الاقليم بإسم " الفيوم " و عاصمته " مدينة الفيوم " ، و بكده الإقليم بيعتبر من اقدم الاقاليم المصريه ، فبعد ماكانت الفيوم قسم بقت كوره و بعدين فى العصر المملوكى بقت عمل و بعدين فى العصر العثمانى بقت ولايه و بعدين بقت مديريه سنة 1833 ، و فى سنة 1851 اتضمت لمديرية بنى سويف و بقت مأمورية الفيوم و بعدين انفصلت عن بنى سويف فى سنة 1858 لكن اتضمت ليها تانى سنة 1864 و فضلت على الحال ده لغاية ماصدر امر عالى سنة 1870 بفصلها عن مديرية بنى سويف فبقت الفيوم مديريه قايمه بذاتها من مديريات الوجه القبلى و عاصمتها مدينة الفيوم و دلوقتى اسم مديريه اتغير لإسم محافظه.

بتشتهر الفيوم بسواقى الهدير اللى من المعالم السياحيه و بورتريهات الفيوم.



</doc>
<doc id="6842" url="https://arz.wikipedia.org/wiki?curid=6842" title="محمد البرادعى">
محمد البرادعى

محمد مصطفى البرادعى (اتولد فى الجيزة - مصر 17 يونيه 1942) قانونى و ديبلوماسى مصرى, و مدير عام سابق لوكالة الطاقه الذريه الدوليه (IAEA) التابعه لـ الامم المتحده من 1 ديسمبر 1997. كرمه العالم بمنحه جايزة نوبل للسلام سنة 2005 هوه و الوكاله الدوليه عشان جهوده و الوكاله لمنع انتشار السلاح النووى.

محمد البرادعى كان المدير العام الرابع لوكالة الطاقه الذريه الدوليه و مسك المنصب دا من 1 ديسمبر 1997 لحد 30 نوفمبر 2009 و انتخبو مكانه الدبلوماسى اليابانى يوكيا امانو.

الجمعيه الوطنيه للتغيير هو تجمع من مثقفين و سياسيين و ادبا و صحفيين و ممثلين مصريين هدفهم التغير السياسى و تطور و تقدم مصر. اعضاء الجمعيه العموميه بيتكونوا من احزاب وحركات سياسيه بيتفقوا على فكرة واحدا وهدف واحد وهو التغير السياسى فى مصر, الجمعيه الوطنيه بتضم حركات و احزاب ليبراليه وليبراليين زى (حزب الجبهه الديموقراطيه و حزب الغد و حركة كفايه و حركة شباب 6 ابريل و محمد البرادعى و غيرهم...) و حزب الكرامه و التجمع الناصرى. الجمعيه بتضم ليبرالين و اشتراكيين و شيوعيين متفقين على التغير السياسى فى مصر. الجمعيه الوطنيه بيرئسها الدكتور محمد البرادعى المدير السابق لوكالة الطاقة الذريه وكان مرشح رئاسى محتمل لانتخابات الرئاسه المصريه 2011و لكنه تراجع. الجمعيه الوطنيه ليها فروع و ممثلين فى محافظات مصر و بره مصر كمان زى (امريكا, بريطانيا, كندا, استراليا, الكويت, قطر, السعوديه).

فى 25 يناير 2011 قامت فى مصر انتفاضه بتطالب بتنحى الرئيس حسنى مبارك فرجع محمد البرادعى مصر طوالى من مقر اقامته فى النمسا و اتقال ان اقامته اتحددت لكن ظهر فى الشارع بس ما انضمش للمعتصمين فى ميدان التحرير و ظهوره بقى قليل و و رفض انه يشارك فى حوار قبل تنحى مبارك و اتوجهت له انتقادات بإنه وصولى و انتهازى بس فى مصادر بتقول ان الشباب منعوه لانهم خايفين على حياته.فى 19 مارس لما راح البرادعى يقول صوته فى الاقتراع على التعديلات الدستوريه اتعرض لإعتداء بالطوب رماه عليه مناؤيين ليه و اضطر يمشى من المكان بسرعه .فى 14 يناير 2012 اعلن انه مش حيشارك فى الانتخابات اللى قال عليها انها تمثيله و ان الفترة الانتقاليه مش واضحة ولا منظمة و ان مش حيبقى فيه انتخابات فى جو ديموقراطى تحت حكم المجلس العسكرى. اتعلن انه حيشارك فى تأسيس حزب سياسى مع مجموعة من المثقفين و نشطاء من كل التيارات السياسيه و انه حيبقى وكيل المؤسسين للحزب و ان الحزب هدفه يحقق اهداف ثورة 25 يناير.

فى نص يونيه 2011 خرجت مسودة البرادعى اللى بيسميها الوثيقه الحقوقيه. فى المسوده دى أكد البرادعى على الماده التانيه من الدستور بإن : " الاسلام دين الدولة، واللغة العربية لغتها الرسمية، ومبادئ الشريعة الاسلامية المصدر الرئيسى للتشريع " ، و بكده بالمسوده دى ما اختلفش كتير عن المنظمات و الاحزاب الدينيه اللى بتطالب بنفس النقط.

حزب الدستور هو حزب سياسى مصرى . اعلن تأسيسه محمد البرادعى مع مجموعة مثقفيين و نشطاء زى الدكتور علاء الاسوانى و الدكتور حسام عيسى و الاعلامية جميلة اسماعيل و الدكتور احمد حرارة و السفير سيد المصرى و الدكتور محمد يسرى سلامة و غيرهم. الحزب اعلن عنه 28 ابريل 2012 و ان من اهدافه ان يبقى فيه عمل سياسى منظم ، انقاذ ثورة 25 يناير اللى انحرفت عن مسارها و قربت على فشلها ، و تحقيق شعارات الثورة " العيش- الحرية- الكرامة الانسانية" ، و ان الحزب عايز يجمع الشعب المصرى و ينقل السلطة لجيل الشباب و بنا كوادر وقيادات من الشباب. الحزب اعلن انه مش متمسك بـ ايديولوجيا معينه و انه بيسعى لضم و توحيد الشعب المصرى و تحقيق العدل و الديموقراطيه و المساوة بين كل المصريين بغض النظر عن دينهم او افكارهم او لونهم.


المترشحين لرياسة مصر لسنة 2012


</doc>
<doc id="6843" url="https://arz.wikipedia.org/wiki?curid=6843" title="محافظة الشرقيه">
محافظة الشرقيه

الشرقيه محافظه من محافظات شمال مصر و تقع فى الجانب الشرقى من دلتا النيل و تشتهر بالزراعات الخضراء و عاصمتها مدينة الزقازيق و تواجد أفضل سلالات الخيل العربى فيها ومن هنا جاء شعار محافظة الشرقيه و هو الفرس الابيض مع الخلفية الخضراء , عاصمة المحافظة مدينة الزقازيق .

 واحمد شفيق وسيف رشاد والمستشار محمد حسنى عبد الفتاح والمهندس الفنى محمد الحسينى عمران مهندس فنى ادارة مرور الشرقيه والعضوالفنى مجلة صوت الشرقيه


</doc>
<doc id="6844" url="https://arz.wikipedia.org/wiki?curid=6844" title="مصطفى البرادعى">
مصطفى البرادعى

مصطفى البرادعى محامى مصرى , و كان نقيب محامين مصر , وهوا ابو محمد البرادعى مدير عام الوكاله الدوليه للطاقه الذريه .


</doc>
<doc id="6846" url="https://arz.wikipedia.org/wiki?curid=6846" title="الزقازيق">
الزقازيق

الزقازيق ، مدينه و عاصمة محافظة الشرقيه فى مصر شرق الدلتا على بحر مويس. مركز لتجارة القطن. نشئت كمعسكر للعمال اللى كانوا بيبنوا قناطر بحر مويس سنة 1827.
جنب الزقازيق بتوجد خرايب بوبسطيس القديمه المعروفه باسم " تل بسطه ".

فى اراء كتيره حوالين اصل كلمة الزقازيق الشايع انها اتسمت سنة 1833 على اسم واحد اسمه " ابراهيم زقزوق " كان رب اول اسره تروح تعيش هناك .
عل الناحيه التانيه فى اكتر من رأى ان الاسم ليه اصل مصرى قديم زى:



</doc>
<doc id="6853" url="https://arz.wikipedia.org/wiki?curid=6853" title="سوزان مبارك">
سوزان مبارك

سوزان مبارك اسمها الاصلانى سوزان صالح ثابت ( اتولدت فى محافظة المنيا ، 28 فبراير 1941 ) ، مرات رئيس مصر السابق حسنى مبارك و سيدة مصر الأولى من 1981 ل 2011 ، ابوها دكتور مصرى متخصص فى طب الاطفال وامها ممرضه ويلزيه اسمها ليلي ماى بالمر Lily May Palmer. اخدت ماجيستير فى السوسيولوجيا ( علم الاجتماع ) من الجامعه الامريكيه فى القاهره سنة 1982. اهتمت وقت رياسة جوزها و اضطلاعها بدور ست مصر الاولى بتنمية المجتمع ( مجال دراستها ) ، و كان ليها حضور مهم فى الأنشطه الثقافيه ، و عملت مشروع القراءه للجميع - مكتبة الاسرة و هو مشروع ثقافى عظيم استفاد منه مصريين كتير. و اشرفت على بنا و تطوير مستشفى سرطان الاطفال فى القاهره لعلاج اطفال مصر الفقرا. خدت جوايز عالميه كتيره كتكريم ليها على جهودها فى التنميه و التطوير الثقافى. شئون المرأه و النهوض بالست المصريه كان كمان من اهتماماتها. عندها من حسنى مبارك ولدين هما علاء مبارك و جمال مبارك.

اتولدت سوزان مبارك فى محافظة المنيا فى صعيد مصر. درست فى مدرسة سانت كلير فى حى هيليوبولس فى القاهره و بعد ما خلصت المدرسه دخلت الجامعه الامريكيه فى القاهره و حصلت على بكالريوس فى العلوم السياسيه سنة 1977 و بعدين على ماجيستير فى علم الاجتماع سنة 1982.

اهتمت سوزان مبارك بتنمية الطفل المصرى و اشرفت على حلقات الاطفال المعروفه بإسم " عالم سمسم " المدبلج من الانجليزى اللى بينمى قدرات الاطفال فى التواصل الاجتماعى و فى القرايه ، و فى سنة 1985 انشئت " متحف الاطفال " فى القاهره بالتعاون مع المتحف البريطانى عشان يستفيد الاطفال المصريين و يتعرفوا على التاريخ. فى سنة 2005 افتتحت فرع لمكتبة مبارك العامه فى مدينة الغردقه.

دعمت سوزان مبارك مستشفى سرطان الاطفال فى القاهره و اشرفت على بناها و تطويرها بنفسها و اترأستها و قدرت إنها تجذب تبرعات كتيره ليها من الخارج لغاية ما بقت من أكبر مستشفيات علاج سرطان الاطفال فى الشرق الأوسط و بيتعالج فيها اطفال المصريين الفقرا اللى ما عندهمش اماكنيات للعلاج.

حصلت سوزان مبارك على جوايز و تكريمات دوليه كتيره على جهودها و انشطتها الاجتماعيه الثقافيه فى مجالات تنمية الطفل و تحسين وضع النسا ، و منحتها كذا جامعه دكتوريات فخريه. منظمة اليونيسكو اهدتها " ميدالية ابن سينا " لجهودها الثقافيه و ادتها منظمة اليونيسيف " جايزة موريس باتى " لجهودها الاجتماعيه فى مصر.

تعليمها و دراستها:



</doc>
<doc id="6854" url="https://arz.wikipedia.org/wiki?curid=6854" title="جمال مبارك">
جمال مبارك

اشتغل فتره فى بنك فى انجلترا. ايديولوچيته مياله لاقتصاد السوق و تطوير الاستثمار الخاص فى مصر سواء المحلى او الاجنبى. بيتقال انه عنده طموحات انه يمسك الحكم بعد الرئيس حسني مبارك عشان ميوله و شغله السياسى، و بيسمو الموضوع ده توريث الحكم. مع إن المنطقه اللى حوالين مصر محكومه بمشايخ و ملوك و نظم ديكتاتوريه و فيها رؤساء ورثوا الحكم فعلاً . لكن بيتلاحظ إن اجهزة اعلام المناطق دى بتحاول تضخيم الموضوع و اثارته طول الوقت.

بطبيعة الحال تطلع جمال مبارك لحكم مصر ماهواش نابع بس من انه ابنه الريس ، بدليل ان الإبن التانى علاء مبارك مش من المتطلعين ، لكن جمال مبارك بغض النظر عن انه ابن الريس عنده اهتمامات سياسيه و هو فعلاً رجل سياسه اكتسب خبره و نشيط جداً فى العمل السياسى بعكس مرشحين تانيين مايعتبروش اصلاً رجال سياسه لكن مشاهير. بخصوص الموضع اللى اتسمى " التوريث " بيقول طارق النجار " تعالوا نبحث فكرة التوريث الذى اتهم بها جمال مبارك، فنجد أن الرجل يسير بخطوات ثابتة فى العمل السياسى وخدمته ظروف الحياة فى هذا الامر بحكم منصب والده، إلا أنه استطاع استثمار هذه الظروف فى تعلم فنون السياسة التى جميعنا نتحدث عنها، ولكننا لا نعرف مقومات إدارتها ودراسة وتحليل وتبعات القرار السياسى هو قرار يؤثر على مصالح الدولة ككل، وليس على وزارة او مؤسسة او قطاع فى الدولة لأننا بالفعل نتحدث فقط ولا نريد أن نتعلم لنصل الى الحقيقة إلا أن هذا لا يمنع القول بأن الحملات التى ظهرت لتأييد جمال مبارك، لم تؤكد وتظهر قدرات هذا الرجل بل إنها ادت الى تعميق فكرة التوريث فى أذهان الشعب المصرى، وهو امر خدم من اطلقوا مشكلة التوريث فى الحكم فى مصر " .

فى 5 فبراير 2011 ، نتيجه لمظاهرات يناير ، استقال جمال مبارك من الحزب الوطنى و بكده انتهت حكاية التوريث ، و فى 11 فبراير 2011 استقال ابوه حسنى مبارك و استلم العسكر الحكم فى مصر و انتهت بالكامل اسطورة توريث الحكم فى مصر.




</doc>
<doc id="6855" url="https://arz.wikipedia.org/wiki?curid=6855" title="جيهان السادات">
جيهان السادات

ابوها مصرى و امها انجليزيه .
كان ليها نشاط اجتماعى و وطنى مهم ايام حكم الرئيس السادات ، وخصوصا فى مجال تعلية شأن المرأه والاسره بشكل عام .
و هيا بتحاضر دلوقتى فى جامعات امريكيه .


</doc>
<doc id="6860" url="https://arz.wikipedia.org/wiki?curid=6860" title="طلخا">
طلخا

طلخا دى مركز من مراكز محافظة الدقهليه ، و جنب المنصوره واللى بيفصلها عن المنصورة كوبرى .



</doc>
<doc id="6862" url="https://arz.wikipedia.org/wiki?curid=6862" title="السنبلاوين">
السنبلاوين

السنبلاوين ()‏، مركز فى محافظة الدقهليه، جنب محافظة الشرقيه، قرية طماى الزهايره اللى اتولدت فيها ام كلثوم من قرى السنبلاوين.



</doc>
<doc id="6866" url="https://arz.wikipedia.org/wiki?curid=6866" title="اراجوز">
اراجوز

الأراجوز

من اشهر الدمى الشعبية فى مصر على الاطلاق، رغم انحساره فى الاونة الاخيرة لقلّة عدد فنّانيه ولسطوة وسائل الإعلام الحديثة.

واختلف الباحثون فى تفسير كلمة الأراجوز فمنهم من ردها الي اصل فرعوني بمعني صانع الحكايات ومنهم من فسرها علي الاصل العامي اشاهد اثنين لان اللاعب يرتدي دميتين ومنهم من فسرها علي اساس انها تحريف لقراقوش الان ان هناك خطأ شائع فى ربط الكلمه بقره قوز اللفظ التركي الذي هو خيال الظل لديهم والذي نقل اليهم من مصر اصلا ونؤكد علي انه خطأ وقع فيه العديد من الدراسين.

إلاّ أن شهرته مازالت كما هى، بل إن الكثيرين يستخدمون لفظة أراجوز للدلالة على معان مختلفة فى معجم الحياة اليومية للمصريين. ولقد تواجد فن الأراجواز فى الحياة المصرية منذ زمن بعيد، حيث أشار الرحّالة التركي أولياجيلي فى كتابه "سياحت نامة مصر" الى احد الفنانين فى القرن العاشر الهجري الذين كانوا يلاطفون المرضى بدمى خشبيه فتتحسن حالتهم وقدم علماء الحملة الفرنسية وصفاً مفصّلاً له جاء فيه: "وقد شاهدنا فى شوارع القاهرة عدة مرات رجالاً يلعبون الدُّمى، ويلقى هذا العرض الصغير إقبالاً كبيراً، والمسرح الذي يستخدم لذلك بالغ الصغر، يستطيع شخص واحد أن يحمله بسهولة. ويقف الممثل فى المربع الخشبي الذي يمده بطريقة تمكّنه من رؤية المتفرجين من خلال فتحات صُنعت لهذا الغرض دون أن يراه احد ويمرر عرائسه عن طريق فتحـات اخرى اما عن باقي الشخصيات فهي (ابن الأراجوز – زوجته "نفوسة" (يطلق عليها البعض زنوبة) – زوجته السمراء "بخيتة" (يطلق عليها الست قمر) – الفتوة – حمودة الأقرع وأخوه – الاستاذ – البربري – الخواجة – موشي ديان – العفريت – الطبيب – الشاويش – الحانوتي – الداية – فنان بالعافية "الشيخ محمد" – الشحات ويطلق عليه لاعب الأراجوز اسم "الشيخ" – كلب السرايا – الزبون – والد زوجته - اللص). هذا بالإضافة الى عدد من الشخصيات نسمع عنها ولا نراها مثل عديلة فى "الفتوة الغلباوي" ووالد الأراجوز فى "الشحات تصنع دمى الأراجوز من الخشب إما بواسطة الفنان المؤدي او صانع محترف، وآخر هؤلاء الصنّاع "محمد الفران" الذي توفي منذ اكثر من ثلاثين عاماً. ويقدَّم فن الأراجوز من خلال عدد من الوسائط هى: عربة الأراجوز – البارفان – الباردة – الخيمة. تنحصر العناصر البشرية فى: الفنان المؤدي ومساعده الملاغي والجمهور، ويتحدد على اساس وسيط العرض المساهمات البشرية فى العروض، فالخيمة مثلاً لا يحتاج فنانها الى ملاغي او مساعد، وذلك على عكس البارفان والباردة حيث يحتاج الفنان المؤدي الى مساعد / ملاغي. اما العربة فيحتاج اداء العروض فيها الى اكثر من ذلك ( فنان مؤدٍّ – مساعد / ملاغي – عامل تذاكر / فردين لتنظيم الدخول والخروج). وأحياناً يكون هناك اكثر من فنان مؤدِّ يتناوبون العمل داخل العربة. ويلعب الملاغي دوراً هاماً فى إتمام عروض الأرجواز، فهو يشارك الفنان المؤدي بالعزف كما يردد الاغاني خلف الأراجوز ويستحث الجمهور على الغناء ويشارك الأراجوز فى الحوار، ويكرر بعض الكلمات التي تبدو غير واضحة بفعل الأمانه(الموجوده فى فمة والتي يغير بها نغمة مخارج الالفاظ) ويساهم فى خلق المواقف المضحكة سواء من خلال الكوميديا اللفظية او الحركية، وله دور هام فى استنطاق المتفرجين وإشراكهم فى العرض.

يختلف فنانو الأراجوز أنفسهم فى تحديد عدد نمر الأراجوز، فعندما سألت "صابـر المصري" ، أجاب: "بتاع الأراجوز اللى بجد ممكن يخش البارفان ميطلعش منه إلاّ تاني يوم"، كناية عن كثرة النمر. ويقول "سمير عبد العظيم" : "عدد لوحات عربة الأراجوز 18 لوحة، بما يعني أنها 18 نمرة او تمثيلية" ، وفي ذات الوقت سألت "حسن سلطان" فأجاب : 164 نمرة، وحددها "صلاح المصري" بـ 24 نمرة. ولقد قام د نبيل بهجت بمحاولة رائدة فى تقديمة لأول توثيق كامل للاراجوز صدر فى افلام فيديو وكتابين بالعربي والانجليزي حدد من رصده عدد النمر التي ظلت باقية حتي الان فى 19 نمرةبحصر نمر الأراجوز التي جمعها من سبعة فنانين هم: صلاح المصري – صابر شيكو – محمد كريمة – سيد الأسمر – سمير عبد العظيم – حسن سلطان – عم صابر المصري، فلم تخرج عن النمر الآتية: جواز بالنبوت " و" الاراجوز ومراته " و" الست اللى بتولد " و" الاراجوز ومراته السودة " و" حرامي الشنطة " و" البربري " و" الشحات " و" فنان بالعافية " و" الحانوتي النصاب " و" كلب السرايا " و" حمودة وأخوه " و" جر شكل " و" الفتوة الغلباوي " و" الاراجوز فى سوق العصر " و" اراجوز فى الجيش " و" حرب اليهود " و" حرب بورسعيد " و" العفريت " ، ويضيف بعض اللاعبين اسماء لنمر مثل "حرب النصارى، وحرب 6 اكتوبر"ارتبطت عروض الأراجوز بشكل اساسي بالشارع، كما أن الرافد الاساسي المشكِّل لعقلية الفنان المؤدي هو ممارسات الحياة، ومن ثم فإن دورة الحياة هى احد أهم الروافد التي شكلت موضوعات عروض الأراجوز، وكانت من العناصر الاساسية لجذب جمهور الشارع، فالموضوعات المطروحة تشكل جزءاً من حياته، وتدور هذه الموضوعات حول الولادة، والتعليم، والتجنيد، والزواج، والعمل، والموت، وجميع هذه الأفعال تشكل ما يُعرف بدورة الحياة ويمكن أن نستخلص سيرة الاراجوز حتى نهايته فى نمرة "العفريت" وعلاقاته مع مختلف الأطراف من خلال النمر إذا نظرنا إليها فى سياق ترتيبي معين.

وترتبط صناعة العروض بخلق مساحات تسمح للجمهور بالتدخل فيه، ومنها البداية الغنائية التى تعتمد على محفوظات مشتركة بين الفنان المؤدي والجمهور، وتتغير حسب انتشار اغاني معينة او علمه بميل جمهوره لنوعية معينة من الغناء، وربما كان ذلك سبباً فى عدم وجود اغان خاصة بالأراجوز، ويوظف فنان الأراجوز الاغاني تبعاً لتنوع الحدث الدرامي ، فيبدأ "صلاح، فالمساحة المشتركة بين الفنان الفاعل والجمهور تحوله الى فاعل من نوع اخر، وتخرجه من مفاهيم التلقي السلبي حيث يتحول الى ما يمكن أن نسميه بالمتلقي الفاعل، الذي تقع عليه بعض مسؤوليات صناعة العرض وربما تعتمد نهاية العرض على مشاركة الجمهور كما فى نمرة " حرامي الشنطة". ويأتي التداخل بين عالم الانسان ممثلاً فى الملاغي والجمهور وعالم الدمى كأحد أهم مفردات صناعة العرض، ويتمثل هذا التداخل فى الدور الذي يلعبه الملاغي وحالات الملامسة المستمرة بل وضرب الدمية له وخوفه منها وعبث الدمية به.

يطلق فنان الأراجوز اسم " النمـرة "على عرضه، وأهم ما يشكل النمر: الغنائية التي تبدأ بها، والاعتدائية "الضرب – الطرد" التي تنتهي بها، والتداخل بين ما هو ادمي/الملاغي ومادي/الدُّمى، والاعتماد على النمر الحركية واللفظية وبساطة الحدث ونمطية الشخصيات وتتميز النمر ببساطة الحدث: فنمرة "زواج بالنبوت" تدور حول رغبة الأراجوز فى الزواج ومحاولة والد العروس خداعه. ونمرة "الست إللى بتولد" تدور حول ولادة فلفل الذي يطلب الزواج فور ولادته. ونمرة "الأراجوز ومراته" و"الأراجوز ومراته السودة" تدور كل منهما حول المشكلات الزوجية. ونمرة "الاستاذ" تدور حول تعليم الاستاذ للأراجوز. ونمرة "البربري" تدور حول طلب البربري العمل ونومه فور حصوله عليه. ونمرة "الشحات" تدور حول تسول الشحاذ من الأراجوز. ونمرة "كلب السرايا" تدور حول لعب الأراجوز مع الكلب ثم عضه إياه ورفض الطبيب معالجته إلا بالمال. ونمرة "فنان بالعافية" تدور حول ادعاء احد الاشخاص الفن ونمرة "الحانوتي النصاب" تدور حول مادية الحانوتي وخداع الأراجوز والملاغي له. ونمرة "حرامي الشنطة" تدور حول عمل الأراجوز لدى الخواجة وسرقته. ونمرة "أراجوز فى سوق العصر" تدور حول منافسة الأراجوز والملاغي على الزبائن ومكان عرض البضائع. ونمرة "حمودة وأخوه" تدور حول ضرب الأراجوز لأخي حمودة ثم لحمودة. ونمرة "جر شكل" تدور حول منازلات قولية بين الأراجوز والفتوة. ونمرة "الفتوة الغلباوي" تدور حول اعتراض الفتوة على إقامة فرح عديلة دون إذنه، ويدخل فى منازلات مع الأراجوز. ونمرة أراجوز فى الجيش" تدور حول تدريبات الأراجوز فى الجيش. ونمرة "حرب بور سعيد" تدور حول بطولات الفدائي الأراجوز فى قتل الاعداء. ونمرة "حرب اليهود" تدور حول مقتل موشى ديان لابن الأراجوز، وثأر الأراجوز منه. ونمرة "العفريت" تدور حول قتل العفريت لزوجة الأراجوز وخادمه والشحات ثم الأراجوز. فالملاحظ أن هناك خط عام للأحداث يلتزمه جميع اللاعبين ، ويضيف معظمهم من ارتجالاتهم داخله، وبساطة الحدث وعدم التعقيد تجعل مشاركة الجمهورفى العرض سهلة وميسرة. يسمي فنّان الأراجوز عرضه "نمرة"، إلاّ أنه داخل هذه النمرة يعتمد على نمر داخلية وهي "مواضع يسعى فيها الفنان الى استخدام القدرة البدنية وخفّة اليد وطلاقة اللسان التي يتمتع بها وتمثل الاعتدائية التي هى فعل اساسي فى عروض الأراجوز، الحل الأمثل الذي ينهي به صراعه تمهيدا لنهاية عرضه. فالأراجوز يميل للحلول الجذرية ويأتي الضحك من الجمهور المتنوع ليس لقهر العناصر الفاسدة فحسب، بل لكسر المحرمات الي يفرضها هذا الفعل، وكثيراً ما تأتي هذه الاعتدائية كرد فعل لاعتدائية وقعت على الأراجوز مسبقاً، إلا أنها تقف عاجزة أمام العوالم الخفية لتصبح محدودة بحدود الواقع.

والجدير بالذكر أن كلمة أرحل التي استخدمها المصريون فى ثورة يناير استعدها الوعي الجمعي لهذا الشعب من عروض الاراجوز الذي ينهي عروضه بكلمة اطلع بره فهو حريص علي تطهير المجتمع من كل اشكال الفساد.

تم تأسيس فرقة ومضة لعروض الأراجوز وخيال الظل عام 2003 للحفاظ علي هذا الفن وقام مؤسسها بتوثيق تراث هذا الفن واعادة توظيفه فى عروض مسرحية وصلت 23 عرض قدمت فى 30 دولة موظفا الاراجوز وخيال الظل والراوي فى خلق لغة مسرحية خاصة به، وتقدم الفرقة عروضها بالمجان للجمهور فى بيت السحيمي كل يوم جمعة، كذلك قدمت الفرقة اكثر من 80 ورشة عمل فى مختلف بلدان العالم للحفاظ علي فن الاراجوز وخيال الظل المصري.

د. نبيل بهجت: كتاب الأراجوز المصري المجلس الاعلى للثقافة، مصر.


</doc>
<doc id="6867" url="https://arz.wikipedia.org/wiki?curid=6867" title="المحله الكبرى">
المحله الكبرى

المحله الكبرى هى مركز و اكبر مدينه فى محافظة الغربيه, و مشهوره لإن فيها شركة مصر للغزل و النسيج. المحله فيها فريقين كورة قدم كبار, هما بلدية المحله و غزل المحله. و بيتقال عن سبب وصفها بالكبرى انها أكبر مدن المحافظة فى المساحة و فيه رأى تانى بيقول ان اصلها "محلة الكبراء" و ده لإنها فى القرون الوسطى كان معظم سكانها اغنيا من شغل الحرير والنسيج لوحديهم من غير المدن و القرى اللى حواليها
و المحلة مليانة جوامع اثرية من عهد عمرو بن العاص لأيام المماليك و فيها أكبر جامع ف الدلتا وهو جامع المتولى


</doc>
<doc id="6868" url="https://arz.wikipedia.org/wiki?curid=6868" title="دارفور">
دارفور

دارفور منطقه فى غرب السودان, و كانت سلطنه مستقله ميات السنين، و تم إدماجها ف السودان علا إيد القوات الأنجلو المصرية و حصلت كتير فيها حروب و مشاكل.
ولايات دارفور خمس ولايات اتحاديه : وسط دارفور ، شرق دارفور ، شمال دارفور ، جنوب دارفور و غرب دارفور

دارفور مساحتها 493180 كيلومتر مربع (190420 ميل مربع) نفس مساحة اسبانيا


</doc>
<doc id="6870" url="https://arz.wikipedia.org/wiki?curid=6870" title="سوسن بدر">
سوسن بدر

سوزان احمد بدر الدين المشهوره باسم سوسن بدر (مواليد 25 سبتمبر 1957 -) وهي ممثله مصرية, ودي خريجة المعهد العالى للفنون المسرحيه سنة 1979.
شاركت فى مسلسلات منها:




</doc>
<doc id="6875" url="https://arz.wikipedia.org/wiki?curid=6875" title="فاروق حسنى">
فاروق حسنى

اتخرج من كلية الفنون الجميله فى اسكندريه قسم ديكور، و بيعتبر من أهم الرسامين المعاصريين فى مصر.

لفاروق حسنى انجازات ضخمة فى مصر من أهمها تطوير و إصلاح منطقة القاهره القديمه و شارع المعز لدين الله التاريخى اللى بيضم تراث مصر العمرانى الاسلامى و اللى كانت حالته اتدهورت جداً و مابقاش يليق بمكانة مصر التاريخيه، و اتنورت قلعة الجبل اللى مصر حكمت منها شرق وجنوب البحر المتوسط لسنين طويله، و تم تطوير متحف الفن الاسلامى و اتزود بأحدث ادوات العرض و بقى اكبر متحف للفنون الاسلاميه فى العالم ، و فى عهده افتتحت مكتبة اسكندريه الحديثه و بدا بنا المتحف المصرى الكبير اللى حايكون بعد افتتاحه أكبر متحف للأثار المصريه فى العالم، و تم افتتاح مبنى جديد لدار الكتب و الوثائق القوميه.

إترشح فاروق حسنى لمنصب مدير عام اليونسكو وخسر بسبب قوله - مع إنه متنور ومثقف وفنان - وهو فى خناقه كلاميه مع المتأسلمين فى مصر إنه حايحرق كتب بسبب عدم رضا المتطرفين عنها ودي كانت عاده من عصور الظلام ما عادتش مقبوله. فاروق حسنى قدم اعتذاره لكن بعد منافسه حاميه خسر قدام مرشحه أوروبيه هى وزيرة الخارجيه البلغاريه السابقه " ايرينا جيورجييفا بوكوفا " و هى اول ست تمسك المركز ده لأول مره فى تاريخ منظمة اليونسكو فبيعتبر فوزها مكسب إنسانى.

موقع " ويكيليكس " نشر فى نوفمبر 2010 وثيقه بينت ان امريكا كانت ضد ترشيح فاروق حسنى ، مش لإنه مصرى حيث انها طلبت من مصر ترشيح حد بداله ، لكن بسبب تصريحاته ضد اسرائيل و قوله انها دوله مالهاش ثقافه. فاروق حسنى علق بإنهم عملوا طيب انهم ما اختارهوش لانه لو كسب كانوا حايحطوله عراقيل كتيره.




</doc>
<doc id="6890" url="https://arz.wikipedia.org/wiki?curid=6890" title="كيلفين">
كيلفين

كيلڤين (Kelvin‏; إختصارها:K) هى وحدة قياس للحراره فى النظام الدولى للمقايس . و بيبدأ المقياس من صفر الكليفين اللى بيساوى ( -273 ) سيلزيوس.
مقياس كيلفين متسمى على اسم عالم الفيزيا البريطانى ويليام تومسون لورد كيلفين اللى عمل ابحاث عن الصفر المطلق (درجه حراره نظريه ما بيكونش فيها اى وجود للطاقه) و كتب بحث اسمه (عن المقياس الحرارى المطلق ، بالانجليزى: "On an Absolute Thermometric Scale") و حدد فيها درجة حرارة الصفر المطلق بـ 273 تحت الصفر.


</doc>
<doc id="6902" url="https://arz.wikipedia.org/wiki?curid=6902" title="يوسف فخر الدين">
يوسف فخر الدين

يوسف فخر الدين (1 يناير 1935 مصر - 27 ديسمبر 2002 اليونان) ممثل مصرى , شارك فى افلام كتيره زى لصوص لكن ظرفاء


</doc>
<doc id="6903" url="https://arz.wikipedia.org/wiki?curid=6903" title="احمد مظهر">
احمد مظهر

احمد مظهر (عاش من 1917 لحد عام 2002) كان ممثل مصرى شارك فى افلام كتيره منها فيلم الناصر
صلاح الدين - وكان فى دور صلاح الدين الايوبى و الايدى الناعمه .احمد مظهر كان خريج الكليه الحربيه سنة 1938 فى نفس دفعة جمال عبد الناصر و انور السادات و بيتقال انه كان واحد من الظباط الاحرار اللى عملو انقلاب 23 يوليو. و كان من صحاب الاديب نجيب محفوظ اللى بيقعوا يتناقشوا فى قهوة الفيشاوى و هو اللى سمى الشله دى " الحرافيش ".


تأليف
اخراج
الانتاج
تمثيل


</doc>
<doc id="6905" url="https://arz.wikipedia.org/wiki?curid=6905" title="نظيم شعراوى">
نظيم شعراوى

نظيم شعراوى ممثل مصرى من مواليد 7 يناير 1921 واتوفي 30 يونيو 2010 شارك فى مسرحيات زى شاهد ماشفش حاجه,مدرسة المشاغبين و افلام زى طيور الظلام


</doc>
<doc id="6925" url="https://arz.wikipedia.org/wiki?curid=6925" title="على ماهر">
على ماهر

على ماهر، أخد لقب باشا (9 نوفمبر 1882 - اغسطس 1960)، لُقِب بـ"رجل الساعه و رجل الازامات". كان قانونى و سياسى مصرى كبير. اخو احمد ماهر(باشا)

حصل "علي ماهر" على شهادة البكالوريا سنة 1898 م من المدرسة الخديويه فى القاهره و دخل مدرسة الحقوق و نال ليسانس الحقوق سنة 1903م و اشتغل محامى و بعدين اتعين قاضى سنة 1907م. انضم الى ثورة 1919. فى سنة 1923 اتعين معيد فى مدرسة الحقوق و اخد الدكتوراه الفخريه سنة 1928 و بعدين اتعين وكيل لوزارة المعارف و بعدين بقى وزيرها، و فى سنة 1929 اتعين وزير للماليه و بعدها بسنه بقى وزير العدل. اتعين رئيس للديوان الملكى فى عهد الملك فؤاد و اتولى رياسة الوزرا اربع مرات، فى 1936 و 1939 و فى 27 يناير 1952 و فى 24 يوليه 1952.

على ماهر كان مستشار الملك فؤاد الاول ورجله الاول فى حزب الاتحاد و كان كمان الراعى الاول للملك فاروق الاول فى شبابه ورأس الديوان الملكى مرتين و كان عدو حزب الوفد الاول بعد مااستقال منه فى 18 مارس 1922 و انضم لحزب الأحرار الدستوريين وبعدين لحزب الاتحاد اللى كان بيعتبر حزب الملك فؤاد.

لما قامت ثورة 23 يوليه وصله تانى يوم ـ الخميس 24 يوليه - قرار ملكى بتأليف الوزاره جه فيه إنه صدر: "الى صاحب المقام الرفيع على ماهر باشا بتأليف هيئة الوزارة"، فوافق و احتفظ لنفسه بكام وزاره مهمه زى الحربيه و الداخليه و الخارجيه. دى كانت رابع مره يرأس فيها الوزاره و كلها كانت وزرات اشكاليه بتيجى فى ظروف صعبه و عشان كده كان بيتسمى "رجل الساعه".

وزارته الاولانيه فى 20 يناير 1936 جت على انقاض وزارة توفيق نسيم اللى اطاح بيه حزب الوفد بدعم من على ماهر اللى كان وقتها رئيس الديوان الملكى، و وزارته التانيه جت نتيجه لمناوره عملها و اطاحت بوزارة محمد محمود باشا المعروفه بإسم "وزارة اليد الحديديه". وزارته التالته فى 27 يناير 1952 جت بعد حريق القاهره و اقالة حكومة الوفد. بالنسبه للوزاره الرابعه فى 24 يوليه 1952 انتهت بتقديم استقالته يوم 7 سبتمبر 1952.

بيقول محمد نجيب إن سبب اختيار على ماهر بعد ما قامت الثوره "كان اتفاقنا السريع على اختيار على ماهر مبنيا على اساس أن علاقته الوثيقة بالملك تسهل عمليتنا وأنه غير مرتبط بحزب من الاحزاب مما قد يورط الثورة بعلاقتها فى الايام الأولى". لكن سامى جوهر ذكر فى كتابه "الصامتون يتكلمون" إن طرح اسم على ماهر على قيادات ثورة يوليو كان بإيعاز من الإخوان المسلمين، وده كمان كان على حد رواية صالح ابو رقيق القيادى فى جماعة الإخوان.

فى 13 يناير 1953 اتعين عضو و بعدين رئيس للجنة مشروع الدستور اللى اتعمل لكن اتنفذ بعد وفاته فى اغسطس سنة 1960.



</doc>
<doc id="6927" url="https://arz.wikipedia.org/wiki?curid=6927" title="مصطفى النحاس">
مصطفى النحاس

مصطفى النحاس سليمان سكر ، اشتهر بـ " النحاس باشا " ( 15 يونيه 1879 سمنود، الغربيه - 23 اغسطس 1965 )، زعيم سياسى مصرى كبير.اشتغل فى القضاء مده طويله و بعدين دخل فى السياسه. رأس حزب الوفد المصرى بعد و رأس مجلس النواب الائتلافى بعد وفاة سعد زغلول سنة 1927. الف الوزاره كذا مره من 1928 لغاية 1930 ، و من 1936 لسنة 1937 ، و من 1942 لغاية 1944 ، و من 1950 لسنة 1952. أبرم المعاهده المصريه البريطانيه سنة 1936 و بعدين لغاها فى اكتوبر 1951.

حصلت مدبحة الاسماعيليه فى 25 يناير 1952 و تانى يوم حريقة القاهره فى وقت ما كان النحاس رئيس الوزرا ، و فى ليلة الحريقه اعلنت الأحكام العرفيه فى كل نواحى مصر و اتعين النحاس باشا حاكم عسكرى. اعتزل السياسه بعد قيام ثورة 23 يوليه 1952. .

تزوج النحاس باشا الست زينب هانم الوكيل فى 12 يونيه 1934.

تناولت شخصيته بعدد من الأفلام والمسلسلات والأعمال الأدبية نذكر منها:



</doc>
<doc id="6929" url="https://arz.wikipedia.org/wiki?curid=6929" title="ابراهيم الشامى">
ابراهيم الشامى

ابراهيم الشامى (1 يناير 1920 - 7 سبتمبر 1990) هو ممثل مصرى اتولد فى ابو صير فى الغربيه ، كان واحد من اللى اسسو المسرح العسكرى لما كان ظابط فى الجيش .



</doc>
<doc id="6935" url="https://arz.wikipedia.org/wiki?curid=6935" title="احمد بدر الدين">
احمد بدر الدين

احمد بدر الدين (1940 - 2004) هو مخرج تليفزيونى مصرى ، اشتغل مع المخرج الراحل محمد سالم فى فوازير ثلاثى اضواء المسرح لمدة طويله . 
و اخرج مسلسلات مشهوره زى:

وكمان أخرج حلقات مسلسل سر الارض فى فترة تسعينيات القرن العشرين


</doc>
<doc id="6938" url="https://arz.wikipedia.org/wiki?curid=6938" title="استيفان روستى">
استيفان روستى

استيفان روستى (16 نوفمبر 1891 - 12 مايو 1964) هو ممثل مصرى مسيحى من اشهر نجوم السينما المصرية،استيفان من اصول اوروبيه (لام ايطاليه و اب نمساوى)،عاش استيفان فى رأس التين, اسكندرية، واتخرج فى مدرسة رأس التين الثانوية, استيفان كان فنان متعدد المواهب من اول التمثيل للاخراج للتأليف و لحد المونتاج.


https://www.facebook.com/AstyfanRwsty?ref=profile

اتوفي فى مايو سنة 1964

فرنسى


</doc>
<doc id="6959" url="https://arz.wikipedia.org/wiki?curid=6959" title="ثيويتا">
ثيويتا

ثيويتا (‏ Ceuta ‏‏ ; ‏ سبتة) مدينه اسبانيه مستقله تحت حكم اهلها (حكم ذاتى) فى شمال افريقيا و جنب مضيق جبل طارق, على البحر المتوسط, اللى بيفصلها عن الساحل الاسپانى. مساحة ثيويتا حوالى 28 كيلومتر‏.

المغرب بتطالب بمدينة ثيويتا مع مدينة ميلييا, وعدد من جزر البحر المتوسط. يوم 5 نوفمبر 2007 زار الملك خوان كارلوس الاول مدينة ثيويتا, و ده أثار حماس كبير من السكان المحليين واحتجاجات من الحكومة المغربية.
موقع ثيويتا الاستراتيجى خللاها نقطة طريق حاسمه لكتير من الثقافات و المشاريع التجارية و العسكرية. بدايةً من القرطاچيين فى القرن الخامس قبل الميلاد,


</doc>
<doc id="6960" url="https://arz.wikipedia.org/wiki?curid=6960" title="ميلييا">
ميلييا

ميلييا (‏ , "البيضا"; ‏‏ ‏‏ ; ‏ مليلية) مدينه اسبانيه مستقله فى شمال افريقيا على البحر المتوسط,اللى بيفصلها عن الساحل الاسبانى. كانت تعتبر جزء من مقاطعة مالاجا قبل 14 مارس سنة 1995, لما صدر النظام الأساسى للحكم الذاتى للمدينه.

ميلييا كانت مينا حر قبل اسبانيا ما تنضم للاتحاد الاوروبى. سنة 1994 كان عدد سكانها 63.670. و يتألف سكانها من المسيحيين و المسلمين (اساسا البربر), و اقليات صغيره من اليهود والهندوس. اللغه الرسمى هى الاسبانى.

المغرب بتطالب بمدينة ميلييا مع مدينة ثيويتا, وعدد من جزر البحر المتوسط. و بتتدعى ان ده حقها لان الاماكن دى كانت محكومه كجزء من مملكة سلالة الادريسيين و اسر المسلمين غيرهم اللى حكمت من 791 لحد 1497 لما مملكة كاستييا حكمتهم.حكومة المغرب كمان بتعمل مقارنات مع مطالبة اسبانيا الاقليمية بإقليم جبل طارق, و هو إقليم ما وراء البحار بريطانى على البر الرئيسى لاسبانيا. و فى الحالتين الحكومات بتطالب بالمناطق حكومة اسبانيا بتطالب بجبل طارق,و حكومة المغرب بتطالب بمدينة ميلييا مع مدينة ثيويتا,لكن السكان المحليين بيرفضو المطالبات باغلبيه كبيره.

اسبانيا بتقول ان على عكس الاراضى اللى كانت تحت حماية إسبانيا فى المغرب, ميلييا كانت جزء من اسبانيا من ساعة ظهور اسبانيا كدوله مستقله, كونها جزء من كاستييا لمده أطول من غيرها من المناطق الاسبانيه دلوقتى زى ناڤارا


</doc>
<doc id="6964" url="https://arz.wikipedia.org/wiki?curid=6964" title="هايمن">
هايمن

الهايمن ( او ) هو عباره عن تنيه من غشاء مخاطى بتتكون من طبقه من الانسجه بتحيط بالفتحة الخارجيه للڤاچاينا او بتغطيها جزئيا فى بعض البنات والستات. وكتير من الناس بيعتقدو انه موجود جوه الڤاچاينا لكن الواقع انه بره الڤاچاينا وهو جزء من الڤالڤا (الاعضاء التناسليه الخارجيه).

فى المراحل الأولى من نمو الجنين مبيبقاش فيه فتحة فى الڤاچاينا. طبقة الأنسجة اللى بتسد فتحة الڤاچاينا فى الوقت ده عادة ما بتنقسم بشكل ناقص قبل الميلاد. حجم وشكل الفتحة او الفتحات دي بيختلف بشكل كبير من بنت للتانيه. فيه بنات بيتولدو من غير ما يكون عندهم هايمن خالص لان الانسجه بتكون انقسمت بشكل كامل قبل ما يتولدو. احيانا، مبيحصلش تكوين للفتحة وده بيؤدي لوجود هايمن مسدود ومفيهوش فتحات. وعشان كده بعد الولادة لازم الدكتور يفحص الڤالڤا بتاعت البنت عشان يتاكد ان فيه فتحة فى الهايمن لأن عدم وجودها بيسبب مشاكل لما الجسم مش بيقدر يتخلص من الدم بتاع الدوره الشهريه.

انسجة الڤالڤا بوجه عام بتكون رقيقه جدا وحساسه فى الفترة اللى قبل البلوغ. واي انشطه بتعمل ضغط على الانسجه دي ممكن تسبب تمزق او شد فيها. ونتيجة لكده، كتير من البنات والمراهقات ممكن يحصلهم تمزق او توسيع فى فتحة الهايمن اثناء ممارستهم لانشطة جسدية زي الرياضه، ركوب الخيل، استخدام التامبون، واثناء ممارسة العاده السريه. والبنت ممكن متعرفش خالص ان ده حصل لان ممكن ميكونش فيه الم او وجود دم او بتكون كمية الدم بسيطة.وكمان ممكن ده يحصل والبنت صغيره جدا انها تفهم او تفتكر اللى حصل.

وجود الهايمن من عدمه مستحيل يتعرف عن طريقه عذرية البنت. ومفيش حد يقدر بالفحص الجسدي لوحده انه يقرر اذا كانت الست او البنت حصلها فاجينال انتركورس. حوالي 50 % بس من الستات والمراهقات هما اللى بيحصلهم نزف فى اول مرة يمارسو فيها الجنس، وعشان كده الملاية الملطخة بالدم مش دليل موثوق بيه على وجود العذريه. بعض الستات الهايمن عندهم مش بيتمزق من اول مره، وفيه نوع من الهايمن بيكون مرن بما فيه الكفايه انه يسمح للعضو الذكري بالدخول من غير ما يحصل تمزق او بيحصل تمزق جزئي. وده بيحصل بس اذا فى الاول حصل توسيع للهايمن بشكل تدريجي بالصوابع او بأي اجسام تانيه على المدى الزمنى الطويل. العذريه خاصيه معنويه مش جسديه.



</doc>
<doc id="6965" url="https://arz.wikipedia.org/wiki?curid=6965" title="متحف بوسطون للفنون الجميله">
متحف بوسطون للفنون الجميله

متحف الفنون الجميلة فى بوسطون ، ماساشوستس ، واحد من أكبر المتاحف فى امريكا, بيزوره أكتر من مليون زاير سنويا. و فيه أكتر من 450000 من الاعمال الفنية ،و دى واحده من أكبر المجموعات الشاملة فى الامريكتين. المتحف إتأسس سنة 1870 و فى مكانه دلوقتى من سنة 1909.


</doc>
<doc id="6969" url="https://arz.wikipedia.org/wiki?curid=6969" title="القانون الجنائى">
القانون الجنائى

القانون الجنائى فرع من القانون العام , و هوا بيتقسم لفرعين . قانون الاجراءات الجنائيه و قانون العقوبات
هوا القانون اللى بينظم التعامل مع المجرمين او المتهمين او حتى المشتبه فيهم .
وبينظم ازاى البوليس بيقوم بدوره فى حفظ الامن و الامان فى المكان اللى هو مسئول عنه ، و بينظم كمان طريقة شغل النيابه العامه و هيا بتباشر الدعوى القضائيه من اول مابيتبدى فى التحقيق فيها , او حتى قبل ماتبدا التحقيق - فى القضايا اللى بتدى النيابه فيها اذونات او اوامر للبوليس سواء بالتفتيش او القبض .

هوا القانون اللى بيحدد الجرايم ( فى الدول اللى نظامها مش انجلو-امريكى) و بينص على العقوبه بتاعة كل جريمه - سواء بيحدد الجريمه بنص قانونى او بيدى تفويض لوزرا معينين انهم يحطو لوايح يوضحو فيها بالتفصيل الحاجات اللى بتعتبر جرايم - زى وزير الصحه فى مجال مكافحة المخدرات و وزير الماليه فى مجال مكافحة الجرايم الجمركيه و التهرب الضريبى . وده لان مبدا الشرعيه الجنائيه -فى النظام المش انجلو امريكى - بيقول ان مفيش جريمه و لا عقوبه الا بناء على نص فى القانون.
فلازم يكون التجريم ياإما بنص فى قانون العقوبات او بلايحه من الوزير اللى القانون بيحدد اختصاصه .
هو عباره عن القانون اللى بينظم التعامل مابين البوليس و المجرمين. 
القانون الجنائى قسم الجرايم لجرايم اعتياديه و جرايم دايمه و جرايم وقتيه


</doc>
<doc id="6980" url="https://arz.wikipedia.org/wiki?curid=6980" title="محمود سعيد">
محمود سعيد

محمود سعيد ( اسكندرية، 8 ابريل 1897 - 8 ابريل 1964 )، رسام مصرى كبير مارس الفن التشكيلى و اتفوق فيه جنب شغلته فى القضاء. من اللى اسسوا المدرسه المصريه الحديثه فى الفنون التشكيليه. له اسلوب ذاتى، و لوحاته بتتميز بقوة التكوين و البنا و الطابع القومى من البيئه المصريه. من اشهر لوحاته : بنات بحرى ، و بنت البلد و الخريف و الشادوف. اشترك فى معارض دوليه كتيره فى اوروبا و اديته فرنسا وسام لجيون دوبنر (1951)، و كرمته الدوله المصريه بجايزتها للفنون (1960). اتحول بيته فى اسكندريه لمتحف بعد وفاته.

محمود سعيد بك هو ابن محمد سعيد باشا رئيس وزراء مصر السابق وهو اخو مرات حسين سرى باشا رئيس وزرا مصر.

فى ابريل 2010 اتباعت لوحته " الشادوف " عن طريق صالة مزادات كريستيز العالميه بمبلغ 2.434 مليون دولار و بكده بقت وقت بيعها اغلى لوحه رسمها فنان من الشرق الاوسط فى العصر الحديث.

و اغلى من لوحة " الشادوف " لوحة " الدراويش " اللى باعتها صالة مزادات كريستيز بـ 2.546 مليون دولار فى دبى فى 28 اكتوبر 2010. اللوحه دى رسمها محمود سعيد سنة 1929.



</doc>
<doc id="6981" url="https://arz.wikipedia.org/wiki?curid=6981" title="ملحمه">
ملحمه

الملحمه قصيده قصصيه طويله مسبوكه و محبوكه كويس، و بتتسم احداثها بالعزه و الشرف، و بتعالج اعمال بطوليه فى اسلوب راقى. سيرة بطل عادة هى موضوع الملحمه و الحاجه اللى بتربطها ببعضها .

من الملاحم المشهوره : الالياذه ، و الأوديسا ، و الفردوس المفقود ، و الشاهنامه الفارسيه بتاعة الفردوسى ، و الماهابهاراتا الهنديه. فى مصر راجت الملحمه المصريه النثريه الضخمه عن السيره الظاهريه المعروفه باسم " سيرة الظاهر بيبرس ".


</doc>
<doc id="6982" url="https://arz.wikipedia.org/wiki?curid=6982" title="منيره المهديه">
منيره المهديه

منيره المهديه ( المهدية، ههيا، الشرقية، ح 1885 - 11 مارس 1965 ) اسمها الحقيقى زكية حسن منصور ، اتلقبت بـ سلطانة الطرب مغنيه و ممثله مصريه كبيره، و اول ممثله مصريه تظهر على خشبة المسرح فى تاريخ مصر الحديث ( 1915 ). اكتشفها عزيز عيد و قدمها على المسرح و نجحت نجاح كبير. فى سنة 1916 انفصلت عن فرقة عزيز عيد و عملت فرقه خاصه بيها و مثلت روايات لـ سلامه حجازى ، و فى سنة 1917 بدأت تمثل مسرحياتها الخاصه. و مثلت " كارمن " اللى بتعتبر اول أوپريت اتعمل فى مصر. و بعد كده قدمت أوپرا كامله على خشبة المسرح المصرى بعنوان " مارك انطوان و كليوباترا " من ألحان سيد درويش و شاركها التمثيل فيها محمد عبد الوهاب اللى كمل ألحانها بسبب وفاة سيد درويش. اتعرفت منيره المهديه بوطنيتها و اهتمامها بالسياسه و تعلية شأن المرأه. فتحت قهوه اسمها "نزهة النفوس" كان بيجتمع فيها كبار رجال السياسه و الفن و الادب.



</doc>
<doc id="6986" url="https://arz.wikipedia.org/wiki?curid=6986" title="موباسان">
موباسان

و " العقد ".


</doc>
<doc id="6988" url="https://arz.wikipedia.org/wiki?curid=6988" title="محمد مصطفى المراغى">
محمد مصطفى المراغى

محمد مصطفى المراغى ( مراغة، سوهاج، 9 مارس 1881 - 22 اغسطس 1945 ) عالم دين اسلامى مصرى كبير و فقيه و مفسر و مصلح و مجدد . تتلمذ على يد الإمام محمد عبده. أخذ شهادة العالميه سنة 1904. تولى منصب شيخ الازهر مرتين فى 1928 و 1935. عمل إصلاحات فى المحاكم الشرعيه، وعدل قوانين الوقف والوصيه والورث، وأصلح مناهج التعليم فى الازهر وحوله للنظام الجامعي الحديث. له مؤلفات وبحوث كتيرة مثل "أسانيد قانون الزواج والطلاق"، و"بحث فى ترجمة القرآن الكريم وأحكامها". الف كتاباً عن اللغه ونموها وطرق رقيها وعوامل انتشارها

شيوخ الأزهر


</doc>
<doc id="6989" url="https://arz.wikipedia.org/wiki?curid=6989" title="القديس مرقص">
القديس مرقص

القديس مرقص او القديس مرقس او مار مرقس (مرقس) ، اسمه يوحنا مرقس و معروف باسم مرقص الإنجيلى ، ناظر الاله ("سانت مارك" بالإنجليزى: Saint Mark;‏ "ماركوس" باليونانى: Μάρκος و بالعبرى: מרקוס و القبطى: ) (اتولد فى القرن الاول فى ليبيا او فلسطين - اتوفى سنة 68)، كتب تانى انجيل فى كتاب العهد الجديد. كاروز مصر و اول اللى بشروا بال مسيحيه فيها، و بنى فيها اول كنيسه و بقى اول بطريرك للكنيسه المصريه (55 - 68). استشهد فى اسكندريه و اتنقل جسمه ما عدا راسه لـ روما.

فى سبتمبر 1419 دخل الفرنج الفينيسيين اسكندريه و سرقوا راس القديس مرقص و راحوا بيها على ايطاليا. بيوصف المقريزى الحدث بقوله : " سرق الفرنج البنادقة من الاسكندرية رأس مرقص الإنجيلى -احد من كتبة الإنجيل- فغضب اليعاقبة من النصارى وأكبروا ذلك، وعدوه وهنا فى دينهم. وذلك أنهم لا يولون بطركاً إلا ويمضى الى الاسكندرية، وتوضع هذه الرأس فى حجره "

جسمه رجع لمصر و اتدفن فى كاتدرائيتها الجديده - الكاتدرائية المرقصية (اتفتحت 1968).


</doc>
<doc id="6991" url="https://arz.wikipedia.org/wiki?curid=6991" title="مركز تسجيل الأثار">
مركز تسجيل الأثار

مركز تسجيل الاثار المصريه اتأسس فى القاهرة فى مصر سنة 1955 عشان تسجيل كل النصوص و المناظر المرسومه و المنقوشه على كل الاثار الموجوده فى مصر. و كمان عشان عمل رسومات هندسيه بتوضح كل التفاصيل المعماريه لكل الاثار مع وصفها بالكامل.و عمل رسم خطى

سجل المركز كل أثاراالنوبه المصريه بالتعاون مع منظمة اليونسكو كجزء من حملة انقاذ أثاراها قبل بناء السد العالى السد العالى.


</doc>
<doc id="6992" url="https://arz.wikipedia.org/wiki?curid=6992" title="هند و الدكتور نعمان">
هند و الدكتور نعمان

هند و الدكتور نعمان دا مسلسل مصرى , 
شارك فيه كمال الشناوى -وكان عامل دور الدكتور نعمان .
ليزا و كانت عامله دور هند .
احمد راتب .
سلوى خطاب . 
احمد عبد الوارث .
و بيتكلم عن استاذ جامعه عايش حياته الخاصه فى حاله , و بنته بتسافر هيا و جوزها وبيتطرو يسيبو بنتهم مع جدها اللى هوا الدكتور نعمان , لما طفله شقيه تعيش مع راجل جد فده عمل مواقف فيها كونتراست فخلى العمل خفيف , فاضطر انه يعيش حياه ويعمل حاجات بعيده عن شخصيته


</doc>
<doc id="6999" url="https://arz.wikipedia.org/wiki?curid=6999" title="فيل">
فيل

الفيل يقى اكبر حيوان ثديى بيعيش على الارض (مش فى الميه), وكان اكبر فيل اتصاد فى انجولا سنة 1974 وكان وزنه 5.5 طن .
الفيل الصغير لما بيتولد بيكون وزنه 100 كيلو تقريبا , مدة حمل الفيل الصغير قبل مابيتولد بتكون من 20 ل22 شهر , وهيا اطول مدة حمل لحيوان على الارض (مش فى الميه) .
و الفيله بتتميز بالزلومه وهيا مناخير الفيل وبيستعملها اته يشيل بيها الحاجات زى ,وكمان الاكل بتاعه بيشيله برضه بالزلومه .
و فيه نابين كبار من الفك الفوقانى عند الفيل بيكونو من العاج عشان كده بيصطادو الفيله عشان العاج , فتجار العاج قتلو فيله كتير علشان ياخدو العاج و يبيعوه , فاتمنع صيد الفيله لان عددها قل جدا بسبب الصيد .
فيه النوع الافريقى و الاسيوى . 
النوع الافريقى بيكون اكبر وودانه اكبر وفيها عروق كتير والعلما بيعتقدو ان العروق الكتير مع الودان الكبيره بتساعد فى تبريد الدم و ده لان الجو فى افريقيا و بالزات الاماكن اللى بيعيش فيها الفيله حر عن اسيا .
الفيله بتاكل كميات كبيره من الاعشاب , والاعشاب بتكون ناشفه عشان كده الفيل عنده 24 سنه متقسمين 12 قدمانيه و12 ورانيه . ولان العشب بيكون ناشف و السنان مهمه للفيل فلما السنان الورانيه بتتخلع فالفيله فى الغالب بتموت , انما فى جناين الحيوانات او السيرك بيدو الفيله اعشاب طريه .
و الفيله فيه بلاد بتستخدمها فى النقل , او الفسح و الرحلات


</doc>
<doc id="7001" url="https://arz.wikipedia.org/wiki?curid=7001" title="زيبرا">
زيبرا

زيبرا (‏ Zebra;‏ ‏ Zèbre)‏ او حمار مخطط, و هوا عباره عن حيوان من عيلة الحصان و بيعيش فى منطقة افريقيا الوسطانيه و المداريه.
وبيكون اسود و عليه خطوط بيضه او ابيض بخطوط سوده.
الزيبرا بيعيش فى غابات الساڤانا فهيكون مش سهل جدا انه انه يتشاف, عشان الخطوط بتخلى الحمار مش مكشوف او يعنى بتعمله نوع من التمويه مابتخليهوش مكشوف اوى فى الغابه. 
والزيبرا بيتميز بخطوط راسيه بتديله شكله اللى بيميزه.
و طوله بيكون من 120 لـ130 سم.
وبتوصل سرعته لستين كم/ساعه.
متوسط عمره من 20 لـ 30 سنه (بتوصل لـ 40 فى جناين الحيوانات).


</doc>
<doc id="7007" url="https://arz.wikipedia.org/wiki?curid=7007" title="مارتين سكورسيزى">
مارتين سكورسيزى

مارتين مشهور بانه كان دايما بيقول انه قبل ما يعمل اى فيلم جديد، لازم يقعد يتفرج الاول على الفيلم اللى بيلهمه لورنس العرب او Lawrence of Arabia


</doc>
<doc id="7008" url="https://arz.wikipedia.org/wiki?curid=7008" title="الخوارزمى">
الخوارزمى

الجبر هو اسم اشهر الكتب اللى الفها فى الرياضيات ،كتب سنة 820 ، و من اسم الكتاب جه الاسم الحديث لفرع الرياضيات المعروف بالجبر.


</doc>
<doc id="7009" url="https://arz.wikipedia.org/wiki?curid=7009" title="حصان">
حصان

الحُصان هو حيوان حيوان ثديى , يستخدموه فى الزراعه و النقل و ممارسة الهوايات زى الفروسيه و المسابقات الرياضيه .
الاحصنه كانت مهمه جدا فى الحروب و النقل و فى بعض البلاد اللى بياكلو لحمة الحصان.
الحصان من كل الحيوانات هوا اللى ساهم بشكل مهم و اساسى جدا فى كل الحضارات الانسانيه .
وصفه 
الحصان الكبير ممكن يوصل وزنه لخمسميت كيلو , اما الانواع الضخمه من الاحصنه الكبيره ممكن توصل لالف و ميتين كيلو .
والحصان بيعيش فى العادى بين 20 و 30 سنه .
وللاحصنه الوان كتير ممكن تكون ساده و اكتر من لون للحصان الواحد , والالوان فى الغالب ابيض وبنى (ليه درجات كتير)و اسود .
الحصان ممكن مع هوا و الحماره ( اللى هيا من نفس الفصيله ) ممكن يولدو البغل اللى هوا بيبقى واخد من الاتنين بيقى اطول من الحمار و اقصر من الحصان , وبيبقى اقوى من الحمار -بسبب تاثير الحصان - لكن ودانه بتكون كبيره زى ودان الحمار , وشكل الوش بيشبه الاتنين و ان كان بيشبه الحمار اكتر .


</doc>
<doc id="7010" url="https://arz.wikipedia.org/wiki?curid=7010" title="كلب">
كلب

الكلب ( Canis lupus familiaris‏)‏

و الانسان استانس الكلب من وقت طويل, و ليه اكتر من اهميه عند الانسان, ممكن يربيه على انه حيوان اليف بيعيش معاه حتى ممكن فى اودة نومه, و ممكن يستعمله فى الحراسه, او حتى فى الامن و كشف الجرايم لان الكلب عنده حاسة شم قويه. و فيه كلاب ممكن تقوم بدور مرشدين للعمى زى "جولدين تريفر"، او لرعاية الأغنام زى "انجليش شيبدوج (بوب تيل)". الكلاب بتستخدم كمان فى عمليات انقاذ الناس بعد الكوارث الطبيعيه زى الزلازل, و بتكشف عن المتفجرات اللى ممكن الإرهابين يدسوها عشان يقتلوا الناس, فبطبيعة الحال الحراميه و الإرهابيين بيكرهوا الكلاب.

نوع الكلب و شكله وحجمه وامكانياته هى اللى بتحدد دوره فى حياة الانسان.
زى كلاب الحراسه اللى فى الغالب بتكون كبيره وشرسه, اما الكلاب اللى بيربيها الناس لانهم بيحبوها و بيكونو ساعات اصحابهم وبالذات لان الكلب وفى و مخلص جدا مع صاحبه, بتكون اكتريتها صغيره و اليفه. مع ان الكلب حيوان وفى و جميل

جايز ان الكلب هو اقدم الحيوانات المستأنسه او على الاقل من من اقدمها و رسوماته موجوده فى رسومات المصريين القدام فى العصور الفرعونيه و كان اياميها بيستخدم فى الصيد لكن اكيد مرحلة الإستئناس كانت قبل كده بحوالى الف او الفين سنه و ده لإن تطوير الحواس و الغرايز ما بتكونش بتدريب فردى لكن بالوراثه و دى عمليه بتاخد ميات السنين. النهارده ممكن عمل نوع جديد من الكلاب فى فتره اقل من ميت سنه عن طريق البحث العلمى و التدقيق فى الاختيارات لكن فى العصور القديمه الحاجات دى بطبيعة الحال ماكانتش متاحه. الانجليز عملوا الكلب " البول دوج " و ده كلب نظره ضعيف و شمه مش قوى لكن لطيف و آلوف جداً مع ان سنانه جامده و لو هبر فى حاجه بسنانه بيبقى صعب تخليصها منه. و عملوا كمان كلاب رعاية الغنم زى البوب تيل ( اينجليش شيب دوج ) و غيره اللى بيفهوا أوامر الرعاه و بيعملوله شغله فى رعى الغنم ، و كلاب الرعى الانجليزى بتعتبر بوجه عام متفوقه فى شغلها عن كلاب الرعى التانيه اكمن الانجليز عملوا اختيارات احسن فى عملية الخلط.

كراهية ناس من العرب للكلاب و الاعتقاد فى نجاستها قايمه على جهالات و موروثات غلط. و لو رجعنا للعصور القديمه حانلاقى ان المصريين القدام قدسوا حيوانات كتيره لكن الكلب ماكانش منهم و ده لإن المصريين كانوا بيحبوا القطط جداً و كانت حيوانتهم المفضل فى بيوتهم و الكلب عندهم كان بيعتبر نجس زى العرب. المصريين كانوا بيقدسوا ابن آوى و ده كان بسبب الاحترام و الخوف منه و كان الإله أنوبيس و اكمنه كان شبه الكلب لغاية النهارده فيه مصريين بيتشأموا من عوى الكلاب. لكن مش كل العرب كانوا بيعتقدوا ان الكلب نجس و كان فيه عرب بيربوا الكلاب و بيحبوها بسبب وفاءها و امانتها و حرصها على صحابها ، و فيه كتاب للإمام ابو بكر بن خلف بن المرزبان كتبه سنة 387هـ و فيه اشعار جميله و قصص بتمدح الكلب منها قصة ان النبى محمد شاف واحد مقتول فسأل عن سبب قتله فقالوله انه نط على غنم ابى زهره و اخد شاه فهجم عليه كلب الماشيه و قتله. فقال النبى : " قتل نفسه وأضاع دينه وعصى ربه عز وجل وخان اخاه. وكان الكلب خيراً من هذا الغادر " و كمل : " ايعجز احدكم ان يحفظ اخاه المسلم فى نفسه واهله، حفظ هذا الكلب ماشية أربابه ؟ "

و قال ابن المرزبان فى كتابه إن : " والكلب، ايدك الله، منافعه كثيره فاضلة على مضاره، بل هى غامرة وغالبة عليها " و قال ان القضاه و الفقها و الولاه و النساك لو كان شافوا فى الكلب حاجه وحشه كانوا قالوا و منعوا تربيته و كمل " بل عندهم انهم اذا قتلوا الكلب كان فيه عقوبه ". ابن مرزبان عمل قايمه طويله بمنافع و فضايل الكلب.



</doc>
<doc id="7016" url="https://arz.wikipedia.org/wiki?curid=7016" title="يوسف كامل">
يوسف كامل

يوسف كامل ( 26 مايو 1891 حى الظاهر ،القاهرة - 12 ديسمبر 1971، القاهرة ) رسام و فنان تشكيلى مصرى كبير. بيعتبر ابو الاسلوب التأثيرى المصرى و من رواد فن الرسم فى مصر. درس الفن فى مدرسة الفنون الجميله فى القاهرة و كمل دراسته فى ايطاليا. لما رجع مصر اشتغل استاذ فى كلية الفنون الجميله و بعدين اتعين رئيس لقسم الرسم، و بعدها بقى عميد الكليه لغاية ما بقى مدير متحف الفن الحديث فى القاهره و مقرر للجنة الفنون التشكيليه فى المجلس الاعلى للفنون و الاداب. 
وصل عدد اللوحات اللى رسمها لاكتر من الفين لوحه موضوعاتها كانت من البيئه المصريه و الريف المصرى و الأسواق و أحياء القاهره القديمه و كان كمان بيحب يرسم الطيور و الحيوانات الاليفه. اتحفظت إبداعاته فى متحف الفن الحديث فى القاهره. كرمته الدوله المصريه بالجايزه التقديريه فى الفنون سنة 1960. 


</doc>
<doc id="7018" url="https://arz.wikipedia.org/wiki?curid=7018" title="كارل يونج">
كارل يونج

كارل چوستاف يونج Carl Gustav Jung (كيسويل، سويسرا، 26 يوليه 1875 - زيوريخ، 6 يونيه 1961 )، دكتور امراض عقليه و عالم سايكولوچيا و فيلسوف سويسرى كبير له مدرسه فى علم النفس. اتلمذ على ايد سيجموند فرويد ، لكن انفصل عنه و اسس سنة 1931 مدرسة السايكولوچيا التحليليه (علم النفس التحليلى ) Analytical psychology .اهتم بال ميثولوجيا و ربطها بنظرياته فى علم النفس. و درس و كتب عن الأديان و الحضارات و له مقاله قيمه عن اخناتون ملك مصر.

من نظرياته إن الليبيدو طاقه اوليه مش جنسيه، و إن ورا اللاشعور الفردى personal unconscious بيوجد لا شعور جمعى collective unconscious. و حدد الشخصيه لنمطين نفسيين Psychological Types ، واحد انبساطى extraversion و واحد انطوائى introversion ، و قسم النمطين على اربع انواع : التفكير ، و الشعور ، و الاحساس ، و الالهام. اخترع اختبار تداعى المعانى Jung Type Indicator للكشف عن العقد النفسيه . من اهم مؤلفاته : " علم النفس التحليلى " ، و " الأنماط السيكولوچيه ". فى كتابه القيم " ذكريات، أحلام ، تأملات " Memories, Dreams, Reflections عن حياته شرح افكاره و معتقداته الفلسفيه بإسلوب أدبى علمى رفيع.


</doc>
<doc id="7021" url="https://arz.wikipedia.org/wiki?curid=7021" title="الحزب الوطنى الديمقراطى">
الحزب الوطنى الديمقراطى

الحزب الوطنى الديمقراطى إبتداه الرئيس المصرى انور السادات لما كان عايز يرجع الاحزاب تشتغل سياسه تانى فى مصر بعد لما اتحلت الاحزاب السياسيه فى مصر بعد ثورة 23 يوليه.

اتغير اسم الحزب الوطنى الديمقراطى لما مسك رئاسته طلعت السادات لالحزب الوطنى الجديد يوم 13 ابريل و طلع قرار بحل الحزب يوم 16 ابريل بعد قرار نهائى للمحكمة الادارية العيا. كان الحزب الحاكم فى مصر باسم الحزب الوطني الديمقراطي, اسسه , رئيسه السابق محمد حسنى مبارك.
الحزب الوطنى كان اكبر حزب فى مصر من حيث عدد الاعضاء بتوعه و ووجوده فى الشارع السياسى المصرى- اللى المشاركه السياسيه الايجابيه فيه قليله بشكل عام - , و من حيث عدد الاعضاء اللى بينتمو ليه فى البرلمان , فيه انتقادات كتيره على الحز ب الوطنى على اساس انه مابيتداولش السلطه مع احزاب تانيه و اكتر الانتقادات اللى بتتقال عليه انه بيتعامل فى المجال السياسى بمفهوم امنى اكتر منه سياسى , و الاحزاب المعارضه فى مصر بتقول كتير انه هو السبب فى انها بعيده عن الشارع وعن المواطن و بالذات مع وجود حالة الطوارئ اللى موجود فى مصر.
الحزب الوطنى الديمقراطى برر اعتماده على الحس الأمنى اكتر من العمل السياسى بان فيه مخاطر من جوا و من برا مصر مرتبطه بظروف اقليميه كتير.

سقط الحزب الوطنى الديمقراطى بعد ثورة 25 يناير 2011 و اقيل احمد عز و جمال مبارك وأقيل رئيس الحزب محمد حسنى مبارك رئيس الجمهوريه اللى اتنحى و سلم الحكم لخونتا عسكريه فى 11 فبراير 2011.فضل الحزب منغير رئيس لحد 13 ابريل لما بقى طلعت السادات رئاسته للحزب الوطنى و غير اسم الحزب و بقى الحزب الوطنى الجديد. فى 16 ابريل حكمت المحكمة الإدارية العليا بحل الحزب الوطنى الديمقراطي وإعادة مقراته للدولة و اعلن ان المقر الرئيسى للحزب حيتحول لمقر دائم للمجلس القومى لحقوق الانسان.


</doc>
<doc id="7022" url="https://arz.wikipedia.org/wiki?curid=7022" title="زرافه">
زرافه

الزرافه حيوان ثديى , موجوده فى افريقيا فى منطقة غابات السافانا من جنوب تشاد لغاية جنوب افريقيا , اسمها معناه الساحره او الجزابه.

الجريج زمان كانو فاكرين ان الزرافه جت من معاشرة جمل مع فهد .
و الزرافه اطول حيوان بيعيش على الارض (مش فى المايه) .و طولها بيوصل لخمسه متر و نص و ممكن حتى يوصل لخمسه متر و تمانين سنتى 
الزرافه الفيميل (النتايه)وزنها فى حدود 950 ل1100 كيلو و المال (الدكر) ممكن يوصل ل1500 كيلو 
و الزرافه مش موجوده الا فى افريقيا بس .
متوسط عمر الزرافه حوالى 25 سنه 
الزرافه لونها بيكون بنى محمر مشبح او منقط باصفر.
الزراف فيه منها انواع كتير كل نوع يعيش منطقه معينه .

واللى بيفرق ين الانواع شوية اختلافات فى الالوان و المنطقه الجغرافيه اللى بيعيش فيها كل نوع .


</doc>
<doc id="7023" url="https://arz.wikipedia.org/wiki?curid=7023" title="حزب الوفد الجديد">
حزب الوفد الجديد

حزب الوفد الجديد هو حزب مصرى بيقول عن نفسه انه ليبرالى و امتداد لحزب الوفد الأصلى , اتاسس سنة 1978, وكان رئيسه وقتها فواد باشا سراج الدين .
الرئيس بتاعه دلوئتى هو السيد البدوى شحاته بعد انتخابات حصلت على رياسة الحزب بينه وبين محمود أباظة الرئيس السابق للحزب. الحزب اتحالف مع الإخوان المسلمين فى مصر فى الانتخابات البرلمانية 2011 و توجهاته مابقتش واضحه.

حزب الوفد الجديد كان ليه خمس نواب فى البرلمان دورة (2005) هما.

محمود اباظه .
محمد سرحان .
محمد مصطفى شردى .
طارق سباق .
صلاح الصايغ.

حزب الوفد الأصلى بيتعتبر من اهم الاحزاب فى تاريخ الحياه السياسيه و البرلمانيه المصريه و فى تاريخ الاحزاب المصريه قبل حل الاحزاب اللى كان فى بداية الخمسينات , و كان ليه شعبيه كبيره بالذات ايام لما كان رئيسه سعد زغلول و مصطفى النحاس .

حزب الوفد الجديد اللى قال انه امتداد لحزب الوفد الاصلى و زيه ليبرالى علمانى دخل فى تحالف مع الإخوان المسلمين فى مصر فى الانتخابات البرلمانية بعد ثورة 25 يناير 2011. موقع حزب الوفد الجديد بقى بينشر مقالات بتتطابق مع افكار و توجهات الجماعات و الاحزاب الدينيه المناؤه للدوله المدنيه.




</doc>
<doc id="7024" url="https://arz.wikipedia.org/wiki?curid=7024" title="هرم خوفو">
هرم خوفو

هرم خوفو او الهرم الكبير ، واحد من اهم الاثار المصريه ، و عجيبه من عجايب الدنيا السبعه القديمه ، و الوحيد اللى لسه موجود من العجايب القديمه كامل , وبقاله دلوئتى اكتر من 4500 سنه , وبيعتبر هرم خوفو تطوير للهرم اللى بناه سنيفرو -ابو خوفو وابن هونى اللى اسس الاسره الرابعه - واللى موجود فى دهشور ,وهوا موجود فى محافظة الجيزه اللى هيا واحده من محافظات العاصمه موجوده غرب نهر النيل و كانت حته مهمه جدا ايام المصريين القدام و بالزات ايام الدوله القديمه .
اتبنى فى عهد الملك خوفو و هوا من ملوك الاسره الرابعه .
و اتبنى فى حوالى عشرين سنه .
واول لما اتبنى الهرم كان ارتفاعه حوالى 146,5 متر و لكن دلوئتى حوالى 137 متر .
المحيط بتاع القاعده بتاعته 922 متر .
مساحته 53056 م2.
الحجم بتاعه 2592341م3.
الوزن بتاعه 5000000 طن ,خمسه مليون طن .
الهرم اعجوبه فنيه و هندسيه و معماريه .



</doc>
<doc id="7026" url="https://arz.wikipedia.org/wiki?curid=7026" title="يوسف مراد">
يوسف مراد

يوسف مراد (القاهرة، 28 ديسمبر 1902 - 1966 ) دكتور و عالم سايكولوجيا مصرى ، اسس فى مصر مدرسة علم النفس التكاملى ، و أصدر مجلة " علم النفس المصرية " (1945). له مؤلفات و اشرف على ترجمات كتيره فى علم النفس. اهتم بمصطلحات علم النفس.


</doc>
<doc id="7027" url="https://arz.wikipedia.org/wiki?curid=7027" title="يوحنا الرسول">
يوحنا الرسول

يوحنا الرسول- باليونانى : Ιωάννης - بالانجليزى : John the Apostle ، اتعرف كمان بـ يوحنا الرائي و يوحنا الحبيب . فى المسيحيه واحد من الرسل الإتناشر ( الحواريين ) و اخو يعقوب بن زبدى. كتب الإنجيل الرابع فى كتاب العهد الجديد و كتب " الرؤيا " .

عهد ليه المسيح ان يتكفل بأمه مريم. حسب تواريخ القرن التانى ، اتنفى على جزيرة پاتموس Patmos و كتب هناك سفر " الرؤيا ".


</doc>
<doc id="7028" url="https://arz.wikipedia.org/wiki?curid=7028" title="يوتوبيا">
يوتوبيا

يوتوپيا - بالانجليزى : Utopia - ، من لفظ يوناني οὐ τόπος ( او توپوس ) معناه " لا مكان ". توماس مور (1516) الف كتاب باسم يتوبيا و كان اول من استخدم التعبير صور فيه دوله مثاليه بتحقق فيها الخير و السعاده للناس وبتمحى الشرور. و بعدين الكلمة بقت بتوصف لكل عمل ادبي او فلسفي يخصوص المدينة الفاضلة.
من اشهر كتب اليوتوپيا كتاب أفلاطون " الجمهورية " ( جمهورية أفلاطون ) ، و " مدينة الرب " ل سانت أوغسطين ، و " مدينة الشمس " ل كامبانلا (1623)، و " اتلنتس الجديده " ل فرانسيس بيكون (1627 )، و " يوتوپيا حديثه " ل ويلز،إضافة لقصص و روايات ليها طابع يوتيپى مثل يوتوبيا رواية اجتماعية للكاتب المصري أحمد خالد توفيق (2008).


</doc>
<doc id="7029" url="https://arz.wikipedia.org/wiki?curid=7029" title="يعاقبة">
يعاقبة

يعاقبه او يعقوبيه اسم بيتقال نسبه للمطران السرياني يعقوب البرادعى عن المسيحيين ، اللى بينتموا للكنايس الميافيزية المصريين ( الكنيسه القبطيه الارتودكسيه ) ، اللى بيترأسها بابا الاسكندرية و بطريرك الكرازة المرقسية ( حالياً قداسة البابا تواضروس التانى بابا اسكندريه )،و السريان (كنيسة انطاكية للسريان الارثوذوكس) و الكنايس دي لهم مذهب بيقول ان المسيح هو الرب طبيعة(يحتاج الى مراجعة) واحدة من جوهرين، واحد الهي (لاهوت) و التاني انساني (ناسوت) ، بس متحدين ( ميافيزية و معناها الطبيعة الواحدة و هى غير مذهب الـمونوفيزيه اللى معناها الطبيعة الوحيدة و اللى بتؤمن بطبيعة وحيدةو ليست واحدة للسيد المسيح (لاهوت)فقط تلاشت فيه الطبيعة الانسانية (الناسوت) حسب افكار اوطاخي و اللى اعتبرتها الكنايس كافة هرطقة و خاصة الارثوذوكسية المشرقية -القبطية و السريانية و الارمنية- وكان البابا القبطي القديس ديسقورس اهم من دحضوا هرطقة اوطاخى المونوفيزية ), و كان يعقوب البرادعي اللى عاش فى القرن السادس الميلادي و توفى فى مصر من اكثر الاساقفة نشاطا فى الدفاع عن مذهب الطبيعة الواحدة (الميافيزية).

فى مجمع خلقدونيا المسكونى سنة 451 حصل خلاف بين كنيسة الاسكندرية القبطبةالمصرية و معها كنيسة انطاكية السريانية (اللى بيؤمنوا بإن المسيح له طبيعه واحدة) من ناحية و كنيسة القسطنطينية(الروم) و كنيسة روما(الرومان) من ناحية تانية و اللى بيؤمنوا بإن المسيح له طبيعتين و مشيئتين ديوثيلية العقيدة دى كان مؤيدها الامبراطور مرقيانوس و زوجته و عشان كدة اتسمت الكنايس دي بـ ملكانيه لأنها بتؤيد عقيدة الملك و اللى انقسمت تانى بعد 600 سنة لأسباب سياسية لكنيستين الروم الارثوذوكس فى القسطنطينية شرق الامبراطورية و الكاثوليكية فى روما غرب الامبراطوية , الصراع خد شكل دينى لكن خلفيته كانت سياسيه و بيرتبط بالوطنيه المصرية و فخر المصريين بكرازتهم المرقسيه، و محاولتهم مقاومة البيزنطيين ، و رفضهم ان كنيستهم تبقى مجرد تابع لآراء الملك على حساب عقيدتهم اللى تسلموها . قاد البطريرك ديسقورس الجانب المصرى فى مجمع خلقدونيا و انتهى الموضوع بتكاتف القسطنطينية و روما ضده و طلعوا قرارات بحرمانه بعد ان عذبوه و ابعاده عن كرسى الكرازه المرقسيه و نفيه فى جانجرا (فى اسيا الصغرى) حتى وفاته، و من ساعتها حصل انفصال بين الكنايس الأوروبيه فى روما و قسطنطينيه من ناحيه و الكنيسه المصريه و السريانية و الارمنية من ناحيه.

وقعت الكنائس اللاخلقيدونية القبطية والسريانية تحت الاضطهاد من الامبراطورية البيزنطية, لرفضها اتباع المذهب الملكاني وأطلق الملكانيون على اللاخلقيدونيين مسميات هدفها التشويه مثل:

المؤرخ المقريزى لخص الاسباب التي يمكن أن تكون وراء التسمية، فقال إنه يقال إن البطريرك ديوسقوروس كان فى الاصل اسمه "يعقوب" قبل أن يصبح بطريركاً وأنه وهو فى المنفى بعد مجمع خلقدونيا كان يكتب لأتباعه أن يثبتوا على أمانة المسكين المنفي "يعقوب". وأيضاً يقال إن "يعقوب" كان اسم تلميذ لديوسقوروس كان يرسله لأتباعه وهو فى المنفى. وأتى بنظرية ثالثة أن "يعقوب" كان تلميذاً لساويرس بطريرك أنطاكيا الذي كان على مذهب ديوسقوروس وأنه كان يرسله للأتباع كي يثبتوا على مذهب ديوسقوروس.السبب الرابع الممكن على حد قول المقريزى أن "يعقوب" كان ناسكاً زاهداً فكان يسمى "يعقوب البرادعى" وكان يطوف فى البلاد ويروج لمذهب ديوسقوروس.

فى كتابه "تاريخ الكنيسة القبطية" شرح القسيس المؤرخ منسى يوحنا أن المؤرخين اللاتين والبيزنطيين ذكروا أن اصحاب المذهب ميافيزية (الطبيعة الواحدة) أرادوا تكريم يعقوب البرادعي عن طريق تسمية أنفسهم يعاقبه على اسمه ولذلك سمى الخلقدونيون (المسيحيون اللاتين والبيزنطيون) الكنيسة القبطية بالكنيسة اليعقوبية وأتباعها باليعاقبة، وهذا -فى رأيه- كلام غير صحيح لأنه لاعلاقة بين يعقوب البرادعي والكنيسة القبطية وعمره مابشر فى مصر رغم أنه بشر فى اماكن وبلاد ثانيه.

يعتقد منسى يوحنا أن الخلقدونيين سموا الكنيسة القبطية باليعقوبية كي ينتقموا من تسمية المصريين لهم بالملكانيه مع أن تسمية "ملكانية" لم تكن تسمية غلط بعدما انحازت الكنيسة اللاتينية لصف الامبراطور البيزنطي فى المذهب والسياسة. ويقول إن اول من استخدم اسم "يعاقبه" كان أفتيخوس بطريرك الملكيين فى القرن العاشر لكن سمى به السريان الذين كانوا تابعين بشكلٍ رسمي ليعقوب البرادعي، ولما انتشرت كتابات أفتيخوس بين الإفرنج ورأى مؤرخون منهم أن تعاليم الأقباط لاتختلف عن تعاليم السريان صاروا يسمون الأقباط يعاقبه.

يقول منسى يوحنا أن هؤلاء المؤرخين ربما سموا الأقباط يعاقبه عن طريق السهو او الجهل لكنهم تسببوا فى أن كتاباً أقباطاً اتبعوا التسمية وصاروا ايضاً يسمون الأقباط "يعاقبه" مثل ابن العسال وأبو دقن الذي ذكر أن التسمية وصلت الأقباط من ابي الأسباط كإتمام لنبؤة الملاك جبريل للعدرا مريم بأن الذي سيولد منها "يملك بيت يعقوب للأبد"، وذكر المقريزى، وهو مسلم، كذا رأى، أن اصحاب مرقيان سموا أتباع ديوسقروس اليعاقبة او اليعقوبية ثم شمل الاسم الكل، او أن ديوسقروس كان اسمه يعقوب قبل أن يصبح بطريركاً، وقصص اخرى. يقول منسى يوحنا إن سبب تسمية الخلقدونيين بالملكيين متفق عليه بين المؤرخين على عكس موضوع تسمية يعاقبة الذي اختلف المؤرخون فى معرفة سببه .

فى مصر انتفض الأقباط لعزل باباهم ديسقورس وفرض مذهب الطبيعتين بالقوة وحصل هياج واضطهادات من السلطات البيزنطية وحاول البيزنطيين فرض بطاركة ملكانيين على كرسي الاسكندرية ومنهم "برتارس" بطريرك ملكاني، لكن بعد موت الامبراطور البيزنطي ماركيانوس هجم المصريون على البطريرك "برتارس" الخلقدوني الملكاني فى صحن الكنيسة وقتلوه، وتولى تيموثاوس الثانى (تيماناوس) البطريركية وكان اول يعقوبي يتولاها وظلت اليعقوبية هى المذهب الوطني للمصريين تحت قيادة بطريرك مصري.

بعكس المسيحيين الملكانية (الروم الكاثوليك والروم الأورثوذوكس)، غالبية اليعاقبة فى مصر، وهم أغلبية مسيحيي مصر، من اصول مصرية، وفي القرون الوسطى لعب اليعاقبة دوراً كبيراً فى نقل الفلسفة اليونانية للغة العربية وهكذا كان لهم دور كبير فى الحضارة التي راجت الشرق الأوسط فى العصور الوسطى.

فى العصور الوسطى كان لليعاقبة فى مصر حوالي 83 ديراً مقابل 3 للملكانيين، وعدد كبير من الكنائس فى القاهرة ونواحي مصر من اشهرها الكنيسة المعلقة وكنيسة بوسرجه، والقلاية فى مصر المدينة الى جانب كنيسة المعلقة المعروفة بقصر الشمع (حصن بابليون) كانت مجمع كبار رهبان مصر والعلماء المسيحيين اليعاقبة.

اليعاقبة موجودون فى اثيوبيا.

ليستة بطاركة اسكندريه



</doc>
<doc id="7031" url="https://arz.wikipedia.org/wiki?curid=7031" title="كاستيا لا مانتشا">
كاستيا لا مانتشا

كاستيا لا منتشا واحده من 17 من الأقاليم المتمتعة بالحكم الذاتى فى اسبانيا , عاصمتها توليدو.


</doc>
<doc id="7040" url="https://arz.wikipedia.org/wiki?curid=7040" title="حضاره">
حضاره

الحضاره عباره عن التطور اللى بيوصل ليه مجتمع سواء وممكن يكون تطور فى علمى او فى الفن او العماره .
و كل ما كانت الحضاره ليها حاجه بتميزها هيا بالزات ده بيخليها تعيش اكتر ان ماكانتش لسه موجوده على الارض فتكون موجوده من خلال الحاجات اللى سابتها زى انها تسيب اثار فنيه او او مبانى تدل عليها وعلى انها كانت عامله ازاى او تسيب افكار و نظريات فلسفيه او علميه او اجتماعيه العالم بيستفيد بيها بعدين .
و ولو مجتمع اتطور فى مجال واحد يبقى عمل حضاره لكن اللى بيحصل ان المجتمع اللى بيحصل ان المجتمع اللى بيتطور او يتقدم فى حاجه معينه فبيكون ليه تاثير ايجابى على حاجات تانيه و نواحى تانيه فى حياة المجتمع .
فيه حضارات اديمه كتير كانت فى اماكن كتير اوى فى الدنيا و منها الحضارات اللى كانت فى منطقه البحر المتوسط زى الحضارات المصريه و اليونانيه والرومانيه . 
- الحضاره المصريه .

مافيش شك ان الحضاره المصريه القديمه نموزج كويس اوى للحضاره اللى كانت فى اكتر من مجال و بالزات العماره و الفنون و بالزات النحت و العلوم زى الهندسه و الفلك و الفيزيا و سابت اسار بتشرح بنفسها حاجات كتير .
و كمان الحانب الروحى عند المصريين القدام وده بيبان من انهم ازاى كانو بيتعاملو مع الحياه حواليهم ازاى حبو النيل و احترموه ازاى حبو الشمس الجميله اللى بتنورلهم حياتهم , ازاى حبو الربيع , ازاى المصريين القدام حبو بلدهم و ارتبطو بيها جدا اللى لسه موجود جوا المصريين للنهارده .
-الحضاره اليونانيه .

حضارة الجريج مش بس حضاره اسرت فى منطقتها ولامنطئة البحر المتوسط , انمااسرت فى كل اوروبا وهيا مع الحضاره الرومانيه هما اللى اتعمل منهم اساسا اوروابا اللى هيا مع الوئت فضلت تتطور واتعمل منها اساسا العالم الجديد اللى هوا امريكا و استراليا 
والحضاره الاجريجيه كانت براقه فى نواحى كتير زى الفنون و بالزات النحت بس اهم الحاجات اللى ساهمت يها الحضاره الاجريجيه كانت اكتر فى الفلسفه اللى هيا اساس علوم المجتمع زى طريقة الحكم -هما اول اللى عملو ديموقراطيه حتى كلمة الديموقراطيه كلمه يونانيه - والمنطق اللى هوا اساس اساس العلوم الطيعيه .

-الحضاره الرومانيه .

الحضاره الرومانيه برضو من الحضارات اللى كانت فى نواحى كتير فى الحياه زى الفنون و بالزات المسرح انما الرومان كان تركيزهم اكتر على نظام حكم قوى و نظام ادارى قوى وعشان كده تاسير الرومان اكتر فى مجال القوانين و نظام الحكم , و بالزات فى مجال القانون , القانون الرومانى اللى اسر بشكل مباشر جدا فى قوانين دول كتير فى اوروبا و بالزات فرنسا اللى كان ليها بعد كده تاسير كبير فى قوانين دول تانيه كتير فى العالم .
حتى الدول اللى مالهاش اى علاقه بالقانون الرومانى برضه بشكل غير ماشر اتاسرت بيه وده لان فكرة الدفاع (ان واحد غير المتهم يدافع عنه) رومانيه , بس ماكانش الدفاع بيكون بالقانون انما كان بان الطرفين كل واحد ياخد سيف و يتبارز مع اللى بيتهمه لغاية لما صاحب الحق ينتصر على التانى , و النظام ده اول لنا بدا كان اللى يتبارزو مع بعضهم هما الناس بتوع المشكله بنفسهم لكن لوكان من الناس بتوع المشكه واحده ست مسلا فمسموحلها تجيب حد بتبارز مع التانى مكانها لكن بعدين بقى مسموح لاى حد انه يجيب حد يتبارز مكانه .

الحضارة عشان تتعمل لازم تتوفر حاجات الاول زى :
الحضارة كلمة عربى و مصرى جات من كلمة حضر يعنى بالمصرى كون مجتمع كامل متكامل مبنى على افكار وقوانين ومن الحضارات القديمه ال قدرت تعمل حضاره كبيره : 


</doc>
<doc id="7060" url="https://arz.wikipedia.org/wiki?curid=7060" title="ادوارد (توضيح)">
ادوارد (توضيح)





</doc>
<doc id="7101" url="https://arz.wikipedia.org/wiki?curid=7101" title="چان دى بريين">
چان دى بريين

چان دى بريين ( يوحنا برين) - بالفرنساوى : Jean de Brienne- بالإنجليزى : John of Brienne - ( ح 1148 - 21 مارس 1237 )، زعيم صليبى فرنساوى ، بقى ملك اسمى على بيت المقدس سنة 1210، قاد الحمله الصليبيه الخامسه على مصر و استولى على دمياط سنة 1219 ، و بقى نايب للامبراطور اللاتينى بجدوين التانى سنة 1228. صد اليونان و البلغار عن قسطنطينيه سنة 1236. صاهره الامبراطور فريدريك التانى.


</doc>
<doc id="7108" url="https://arz.wikipedia.org/wiki?curid=7108" title="يوحنا المعمدان">
يوحنا المعمدان

يوحنا المعمدان ( "Yohanoun"; יוחנן המטביל  "Yo-khanan ha-matbil";‏ John the Baptist)‏‏ (اذدهر ح 29)، فى المسيحيه و فى الاسلام (يحيى). فى الصابئيه بيعتبروه النبى الاساسى بتاعهم. ابن زكريا الكاهن و امه اليصابات، بنت عم العدرا مريم، حملت فيه بعد رؤيه من السما. جه عشان يمهد السكه للمسيح و يبشر بقدومه، و عمده فى نهر الأردن قبل ما يبدأ فى دعوته. عاش عيشه متقشفه فى الصحرا و كان بيلبس جلد و بياكل جراد و عسل. كان بيعمد الناس فى نهر الأردن دخل فى مشكله مع هيرودس بسبب جوازه من هيروديا مرات أخوه و قاله يوحنا ان ده ضد التعاليم، فإتغاظت منه هيروديا و أوعزت لبنتها سالومى انها تطلب راسه على طبق، و فى عيد ميلاد الملك دخلت سالومى ترقص للملك هيرودس و المدعوين فقالها انه مستعد يقق لها أى امنيه فطلبت راس يوحنا المعمدان فقتلوه و ادوها راسه على طبق. فى الإنجيل اتكلم المسيح عنه كتير بتقدير و قال عنه: "أعظم ما ولدت النسا" (متى 11: 1 - 19، و مرقس 6: 16 - 19).


</doc>
<doc id="7114" url="https://arz.wikipedia.org/wiki?curid=7114" title="يوحنا فم الذهب">
يوحنا فم الذهب

يوحنا فم الذهب - يوحنا خريسوستوم - يوحنا خريسوستوموس، القديس، - باليونانى: Ιωάννης ο Χρυσόστομος - بالانجليزى: John Chrysostom (انطاكيا، ح 347 - كامانا، پونتوس، 14 سبتمبر 407)، بيعرف كمان بـيوحنا الأنطاكى، قديس، و اب من أبهات الكنيسه الاغريقيه، و بطريرك قسطنطينيه (398). كان مصلح فى الكنيسه و واعظ كبير و عشان كده اتلقب بـ"فم الدهب"، و حارب فساد الامبراطور البيزنطى و كان محبوب من الناس فعزله و قبض عليه و عذبه. له مؤلفات دينيه كتيره و مشهوره.

الكنايس الأرتودوكسه و الكاتوليكيه الشرقيه بتحيي ذكراه كل سنه يوم 13 سبتمبر.

الكنيسه المصريه بتحيي ذكراه كل سنه يوم 16 توت و 17 هاتور.


</doc>
<doc id="7121" url="https://arz.wikipedia.org/wiki?curid=7121" title="ونيس">
ونيس

ونيس Wenis ، اوناس Unas ( ح 2375 - 2345 قبل الميلاد ) ملك مصر و اخر فراعنة الاسره الخامسه. ليه هرم معروف باسم هرم ونيس فى سقارة اتنقشت على جدرانه من جوه النصوص الدينيه المصريه المعروفه باسم " متون الاهرام " .و ده اقدم هرم فيه النصوص دى. و اتعثر على حجارة فى طريقه الطالع ، عليها منظر مجاعه فريد من نوعه.

ونيس بنا هرم صغير جنب هرم زوسر ، و اسم هرم ونيس فى الاصل معناه "اماكن ونيس الجميلة" ، و متزين من جوه بتفاصيل أحداث من فترة حكمه و كمان عدد من النقوش. واستكشف هرم ونيس اثريين مشاهير كتار منهم سليم حسن


</doc>
<doc id="7123" url="https://arz.wikipedia.org/wiki?curid=7123" title="وسركاف">
وسركاف

وسركاف Userkaf ( ح 2494 - 2487 قبل الميلاد )، ملك مصر، مؤسس الاسره الخامسه الفرعونيه. وصل للعرش عن طريق جوازه من الاميره خنتكاوس بنت الملك منكاورع. بنى هرمه المعروف باسم هرم وسركاف فى جبانة سقارة و معبد للشمس فى ابو صير اتبقى منه شىء بسيط.


</doc>
<doc id="7131" url="https://arz.wikipedia.org/wiki?curid=7131" title="وادى الملكات">
وادى الملكات

وادى الملكات، الطرف الجنوبى بتاع جبانة طيبه فى صعيد مصر. اتنحتت فيه مقابر الملكات و الاميرات، و كام امير من امرا الدوله الحديثه. أجملها قبر الملكه نفرتارى مرات ملك رمسيس التانى، و قبر ساث رع ام الملك سيتى الاول، و قبر حور خبشف. و كلها مقابر فيها رسومات غايه فى الإبداع و جمال الالوان. الوادى استخدم جبانه ايام الاسره 17 و الاسرة 19.


</doc>
<doc id="7133" url="https://arz.wikipedia.org/wiki?curid=7133" title="وادى الملوك">
وادى الملوك

وادى الملوك ، جبانه فى طيبه الغربيه فى جنوب مصر ، اتدفن فيها ملوك و امرا الدوله الحديثه ، من تحوتمس الاول لحد رمسيس الحداشر. اتنهبت كنوزها فى العصور القديمه و ما اتلاقاش منها سليم غير مقبرة توت عنخ امون و مقبرة يويو و تويا ابو و ام تى. مقابر امنحوتب التالت و سيتى الاول بيعتبروا أجمل مقابر وادى الملوك.

مهندسين مقابر وادى الملوك اتبعوا فى نقرها اسلوب اتطور لضلعين بيتقابلوا فى زاويه قايمه، و بعدين لضلعين متوازيين ، واتملت حيطانها بزخارف و نقوش متعدده، أهمها أبواب من كتاب الموتى.


</doc>
<doc id="7134" url="https://arz.wikipedia.org/wiki?curid=7134" title="وادى الهودى">
وادى الهودى

وادى الهودى ، منطقه اثريه فى صحرة مصر الشرقيه، على بعد 52 كيلو جنوب شرق أسوان. فيها محجر كان قدماء المصريين بياخدوا منه حجر الأماتيست ( الجمشت ) من عصر الاسره 16، و سابوا هناك نقوش مهمه. و فيه بقايا بيوت العمال و جنبها مناجم دهب و معادن تانيه.


</doc>
<doc id="7135" url="https://arz.wikipedia.org/wiki?curid=7135" title="وادى النطرون">
وادى النطرون

وادى النطرون ، وادى فى مصر فى الصحرا الغربيه ، قريب من دلتا النيل. كان قدماء المصريين بيطلعوا النطرون من بحيراته. اشتهر بـأديرته الكتيره اللى معظمها اتخرب عبر السنين ، و ما بقاش فاضل منها إلا اربع أديره هى : أنبا بشوى ، و السريان ، و البراموس ، و ابو مقار.

لمحة عن أديرة وادي النطرون فى القرن التاسع عشر


</doc>
<doc id="7136" url="https://arz.wikipedia.org/wiki?curid=7136" title="هيرون السكندرى">
هيرون السكندرى

هيرون السكندرى او هيرو - باليونانى : Ἥρων ὁ Ἀλεξανδρεύς - بالانجليزى : Heron of Alexandria او Hero ، عالم رياضيات و مخترع اسكندري عاش فى اسكندريه ، مصر ، فى العصر البطلمى ( محتمل بين القرنين الثانى و الثالت قبل الميلاد ) ، كتب عن قياس الأشكال الهندسيه ، و اشتهر بدراساته فى الميكانيكا و الخصائص الميكانيكيه للغازات. اخترع ماكينات تعمل بالماء او البخار او ضغط الهواء كان منها نافورة وعربة مطافئ.


</doc>
<doc id="7137" url="https://arz.wikipedia.org/wiki?curid=7137" title="هيروفيلوس">
هيروفيلوس

هيروفيلوس - بالانجليزى : Herophilos - ( ازدهر ح 30 قبل الميلاد ) دوكتور اسكندرانى عاش فى اسكندريه ، مصر ، فى العصر البطلمى . عمل ابحاث فى التشريح و بيتقال انه عملها فى أجسام الناس الميتين و الحيين و على الحيوانات. معظم ابحاثه كانت بخصوص المخ ، و الأعصاب ، و الرئتين ، و اعضاء التناسل.


</doc>
<doc id="7140" url="https://arz.wikipedia.org/wiki?curid=7140" title="هيبارخوس">
هيبارخوس

هيپارخوس - باليونانى : Ἵππαρχος - بالانجليزى : Hipparchus او Hipparch ( ازدهر ح 160 - 125 قبل الميلاد )، عالم فلك اغريقى عاش فى اسكندريه ، مصر ، فى العصر البطلمى ، أعظم عالم فلك اغريقى. حدد الاعتدالين ، و قدر الشهر القمرى المتوسط بدقه ، و حط فهرس للنجوم و لمعانها و اماكنها.


</doc>
<doc id="7141" url="https://arz.wikipedia.org/wiki?curid=7141" title="هولاكو">
هولاكو

هولاگوخان ‏("Hulagu Khan")‏ (1217 - 8 فبراير 1265) اول إيلخانات فارس و قائد مغولى، حكم من سنة 1256 لسنة 1265. ابن تولوى و حفيد چنكيزخان. مراته "توقوز خاتون" (دوقوز خاتون) كانت مسيحيه نسطوريه.

هاجم قلعة آلموت بتاعة الحشاشين و قضى عليهم (1256)، فتح بغداد و أعدم الخليفه العباسى المستعصم بالله (1258)، و زحف على الشام و إستولى عليها (1260)، بعت جواب تهديد لـ مصر بيطلب منها الإستسلام. قطز سلطان مصر المملوكى أعدم رسله و خرج بالجيش المصرى و هزم جيش مغولى بيقوده "كيتو بوقا" (كتبغا) فى معركة عين جالوت و طرد المغول من الشام. اتعرف هولاكو باسم "هلاون" فى الادب الشعبى المصرى زى سيرة الظاهر بيبرس و فى بعض كتب التاريخ.

هولاگوخان كان الابن الرابع لـ تولوى خان (الابن الرابع ل چنكيزخان) و امه كانت "سيور قوقيتى بيكى" بنت "جا مكمبو" اخو "أونك خان" ملك كرايت.

هولاگوخان كان متجوز من ستات كتيره و عنده اعداد من المحظيات. مراته الرئيسيه كانت "دوقوز خاتون" من قبيلة "كرايت" و كانت بنت "ايقو بن اونك خان". و كانت فى الاصل مرات ابوه و ست مسيحيه و عشان كده كانت علاقة هولاگوخان بالمسيحيين كويسه و سمح لهم ببنا كنايس فى مملكته. هولاگوخان كان متجوز كمان من "كويك خاتون" و دى كانت من المغول الأويرات و كان ابوها "تورالجى كور كان" و امها "جيجكان" بنت چنكيزخان. هولاگوخان كان متجوز كمان من اختها "أولجاى خاتون" اللى كانت من ام تانيه. و اتجوز "قوتوى خاتون" اللى كانت من نبلا القنقرات و اتجوزها بعد وفاة كويك خاتون. و اتجوز "أولجاى" بنت "بورالجى كوركان" من الأويرات، و "سونجين خاتون" من سلدوس.

من الستات دول و غيرهم هولاگوخان خلف اربعتاشر ولد و سبع بنات. اكبر الولاد كان آباقاخان (من سونجين خاتون) و الباقيين كانو جومقورو (من المحظيه الخطائيه بوقاجين إيكجى)، و يشموت، و بيكين (من قوتوى خاتون)، و طرغاى (من المحظيه بورقجين)، و توسين (برضه من المحظيه بورقجين)، و تكودار اللى ملك و سمى نفسه احمد (من قوتوى خاتون)، و أجاى (من المحظيه أريقاق ايكاجى)، و قونقتاى (من المحظيه الخطائيه أجوجه إيكاجى)، و بيسودار (من المحظيه هسيجن)، و منكو تيمور (من أولجاى خاتون)، و هولاجو (من المحظيه إيل إيكاجى)،و سياوج (برضه من إيل إيكاجى) و طغاى تيمور (من محظيه). السبع بنات كانو: بولوقانآكا (من كويك خاتون)، و حمى (من أولجاى خاتون)، و منكوكان (من أولجاى خاتون)، و توداكاج (من محظيه)، و "طرقاى" (من بغان إيكاجى)، و قوتلقان (من منكليكاج إيكاجى)، و بابا (من أولجاى خاتون).

بعد وفاة چنكيزخان خلفه منگوقاآن و قعد على عرش المغول فى عاصمتهم قراقورم وبعد ما نظم امور الدوله بعت القائد بايجونويان على ايران على راس جيش كبير للمحافظه عليها. و بعد ما بايجونويان وصل ايران بعت لمنكوقاآن يشتكى له من الاسماعيليه و خليفة بغداد العباسى. لما وصل مبعوث بايجونويان كان قاضى قضاة بغداد شمس الدين القزوينى هو كمان موجود فى بلاط منگوقاآن كمبعوث من الخليفه العباسى عشان يشتكى له من الاسماعيليه و يآلبه عليهم زى ما آلبو المغول على الخوارزميه. منگوقاآن فكر فى الموضوع و لقاها فرصه لغزو مناطق جديده للتوسع فقرر انه يقسم اراضى المملكه على اخواته عشان يضمو اراضى جديده فكلف قوبيلاى قاآن بالاستيلاء على ممالك الخطا و الماچين و قراجانگك و تنگقوت و التبت و جورجه (جورجيا) و سولنقا و كولى و مناطق فى الهند متصله بالخطا و الماچين، و كلف اخوه هولاكوخان بالاستيلاء على غرب ايران و الشام و مصر و بلاد الروم (سلطنة الروم و الامبراطوريه البيزنطيه) و الارمن (مملكة كيليكيا).

امر منگوقاآن القواد بايجو و جرماغون بإنهم يروحو يحتلو ايران و امر طير بهارد بإنه يروح على كشمير و الهند و يضمها لمنطقة هولاگوخان. و بعد منگوقاآن ماجمع لهولاكو جيش جرار قال له: "انت دلوقتى بقيت على راس جيش كبير، و قوات مالهاش حصر، فلازم تطلع من توران على ايران" و نصحه بإنه لازم يحافظ على تقاليد و قوانين جدهم چنكيزخان فى الصغيره و الكبيره، و يحكم المنطقه من نجيحون لغاية اخر حدود مصر. و قال له انه يبدأ بإقليم قهستان فى خراسان و بعد ما يدمر قلاعه و حصونه يروح على بغداد و يقضى فى سكته بالمره على اللور و الاكراد. و نصحه بإن لو خليفة بغداد استجاب و قدم فروض الطاعه يبقى يسيبه لكن لو عصى و عصلج فلازم يقضى عليه هو كمان زى اللى قبله. فطلع هولاگو بالجيش الكبير على ايران و اخد معاه عياله و قرايبه و خدمه و حشمه.

فى السكه استسلم الامير مسعود بيك حاكم تركستان و امرا المنطقه لهولاكو وقدموله فروض الطاعه و بعده شمس الدين كرت و امرا و ملوك خراسان. لما وصل هولاكو "كش" فى جنوب غرب سمرقند بعت جوابات لملوك ايران قال لهم فيها انه ناوى يدمر قلاع الملاحده (الحشاشين) بناء على اوامر القاآن، و طلب منهم المساعده فى مقابل انه حا يخليهم فى مناصبهم زى ما هما، لكن لو مااستجابوش ليه فبعد ما يخلص على الاسماعيليه حا يروح يدمرهم و مش حايقبل لهم عذر. ملوك ايران طوالى قدمو فروض الطاعه لهولاكو و وصلته هدايا من سلطنة الروم و فارس و العراق و خراسان و اذربيچان و اران و شروان و جورجيا.

عدى هولاكو بجيشه نهر جيحون و بعت كيتو بوقا لمهاجمة قلاع الحشاشين فهجم الاول على ولاية قهستان و استولى على اجزاء منها و من هناك راح على قلعة آلموت مركز قيادة الحشاشين و ضرب عليها حصار، و بعدين راح حاصر قلعة مهرين بالمجانيق و دخل مدينة شاه و عمل فيها مدبحه. قعدت جيوش هولاكو تهاجم المدن و تدمرها و تدبح اهلها و بقت المدن بتقع فى ايدهم واحده ورا التانيه، و قدرو يقتحمو و يستولو على قلعة آلموت اللى كانت فوق جبل، و طلع هولاكو بنفسه و اتفرج عليها و انتهى حكم الاسماعيليه ليها بعد ما حكموها 177 سنه من ايام حسن الصباح و قتلو اخر حكامها ركن الدين خورشاه هو و كل قرايبه و ماخلوش حد و حتى العيال قتلوهم.

بعد ما هولاكو خلص ع الحشاشين راح على همدان و وصل القائد بايجو نويان من حدود اذربيجان و وبخه هولاكو اكمنه ما اخدش بغداد و قال له: "انت عملت ايه لما رحت ايران.. و قهرت كام جيش..." فركع بايجو على ركبته و استعطفه: "انا ما قصرتش، لكن عملت كل جهدى، و اخضعت كل الاقاليم من باب الرى لغاية حدود الروم و الشام ما عادا بغداد". فغضب هولاكو و امره بإنه ير يستولى المنطقه من ايد "الفرنج و الكفره" (الصليبيين فى الفتره دى كانو مسيطرين على سواحل الشام و من المعتقد ان المقصود بالكفره الارمن و البيزنطيين فى اسيا الصغرى و جايز السلاجقه). راح بايجو نويان على سلطنة الروم و كان حاكمها وقتها السلطان غياث الدين كيخسرو ابن علاء الدين و قامت معركه بينهم فى حته اسمها "كوسه داغ" انتصر فيها بايجو و اخد سلطنة الروم بعد ما عمل فيها مدابح.

فى اواخر صيف سنة 1256 اتنكبت بغداد بسيل ضخم غرقها اتعرف بإسم "الغرق المستعصمى" نسبه للخليفه العباسى وقتها "المستعصم بالله" و حصلت عمليات سلب و نهب و قامت مصادمات طائفيه بين الشيعه و السنه، ده و هولاكو بيتقدم ناحية بغداد. هولاكو بعت للخليفه جواب قال له فيه انه طلب منه عسكر عشان يساعدو فى اخد قلاع الحشاشين و انه اظهر الطاعه لكن ما بعتش حاجه. و حذره و قال له انه اكيد سمع باللى حصل للعالم من ايام جنكيزخان لغاية دلوقتى، و الذل اللى حاق بالخوارزميه و السلاجقه و الديالمه و الاتابكه و غيرهم وانه احسن له يحذر الحقد و الخصام و يهدم الحصون و يردم الخنادق كدليل للطاعه. و حذره انه لو عايز يحافظ على راسه و على عيلته احسن له يسمع النصيحه. الخليفه اللى وصفه مؤرخين بالبله بعت له ابن الجوزى على راس وفد و معاه هدايا و جواب لهولاكو بيقول له فيه: "ايها الشاب الحدث! المتمنى قصر العمر و من ظن نفسه محيطاً و متغلباً على جميع العالم مغتراً بيومين من الاقبال". و بعد كل الشتايم و التهديدات الجوفاء ختمه بإنه "مع الخاقان و هولاكو خان قلب واحد و لسان واحد".

انتهت تحركات هولاكو العسكريه و كلام الخليفه بمحاصرة بغداد و سقوطها فى ايد هولاكو اللى اعدم الخليفه بالركل فى شوال او سجاده سنة 1258، و بكده انهى هولاكو عصر الخلافه العباسيه فى بغداد. و بعد ما اخد بغداد بعت للناصر يوسف حاكم سوريا قاله فيه "و قد دعوناك الى طاعتنا فإن أتيت فروح وريحان، و إن ابيت فخزى وخسران".

هولاكو بعت كل الفلوس و الكنوز اللى جمعها المغول من بغداد و قلاع الحشاشين و سلطنة الروم و الكرج و كيليكيا و اللور و جبال الاكراد على اذربيجان و طلب من الملك مجد الدين التبريزى انه يبنى حصن فوق جبل على شط بحيرة اورمى و سلماس و صهر الدهب اللى جمعه و عمل منه سبايك و خزنها فى الحصن و بعت شويه للقاآن الاعظم مع بشارات الفتح و النصر وجواب قال له فيه انه اخد كل ايران و ما بقاش قدامه غير انه يروح ع الشام و مصر.

فى السنه السابعه لقعاد هولاكو على عرش إيلخانات فارس هولاكو امر بإن الخواجه نصير الدين الطوسى يبنى مرصد للكواكب و طلب منه يختار المكان المناسب فاختار الطوسى مدينة مراغه فإتبنى هناك مرصد ضخم. منگوقاآنكان من بين كل ملوك المغول كان بيحب العلم و بيهتم بالرياضيات و كان طلب من محمد بن طاهر البخارى انه ينفذ المشروع لكن ما نجحش فيه و لما سمع عن شهرة الطوسى طلب من هولاكو انه يبعتهوله لكن الظروف ما سمحتش فأمر هولاكو الطوسى ببنا المرصد و اتسمى "المرصد الإيلخانى" و شارك فى تأسيسه مع الطوسى اربع علما هما مؤيد الين العرضى، و فخر الدين المراغى، و فخر الدين الاخلاطى، و نجم الدين دنران القزوينى.

الناصر يوسف حاكم سوريا بعت هدايا ل منگوقاآنكان مع وزيره زين الدين الحافظى و لما وصل هولاكو ايران كان الناصر يوسف تحت طاعته و بيتعامل معاه فى السر. هولاكو بعت لبدر الدين لؤلؤ حاكم الموصل قاله انه عنده تسعين سنه و عشان كبر سنه بيعفيه من المشاركه لكن لازم يبعت ابنه الملك الصالح بدر الدين عشان يشارك المغول فى غزو الشام و مصر فلما راح الملك الصالح كافئه بتجويزه من بنت السلطان جلال الدين خوارزمشاه.

قاد هولاكو الجيش المغولى على شمال سوريا و دخلها و قتل الاكراد و استولى على ديار بكر و الجزيره و بعت ابنه يشموت مع سونتاى نويان عشان يحاصرو ميافارقين و بعت الملك الصالح عشان يستولى على آمد و راح هو بنفسه على "روحه" و استولى عليها و بعدها على دنيسر و نصيبين و حران و عدى المغول الفرات و قتلو و نهبو و حاصرو حلب لكن اهلها رفضو الاستسلام. فحاصر هولاكو المدينه و ضربها بالمجانيق و بعد سبع تيام من الحصار اقتحمها و سمح لعساكره بإستباحتها لمدة سبع تيام فاتقتلت اعداد كبيره من السكان و اتنهبت المدينه لكن القلعه ما استسلمتش و فضلت تقاوم لمدة اربعين يوم لغاية ما اقتحمها المغول. بيتقال إنه إتأسر فى حلب بتاع مية الف ست وعيل باعهم المغول للأرمن و غيرهم . وصف المؤرخ بدر الدين العينى حلب بإنها بقت عامله زى "الحمار الأجوف" .لما سمع السوريين فى دمشق باللى حصل لحلب صابهم ذعر و راح الملك الأشرف لهولاكو فى حلب و ركع له وباس له الارض فعينه ملك على حمص و نايب ليه فى دمشق . هولاكو عين زين الدين الحافظى نايب ليه على حلب بعد كده. بعد حلب حاصر هولاكو قلعة حارم و بعد ما ادى الامان للى فيها و استسلمو دبحهم كلهم رجاله و ستات و اطفال.

راح اعيان دمشق لهولاكو بالهدايا و اظهرو له الخضوع و الطاعه و سلمو له دمشق فطلب من كيتوبوقا انه يروح دمشق يستكشف الجو فإستقبلوه الناس و طلبو منه الامان و بكده استولى هولاكو على دمشق من غير حصار و لا قتال، و عين هولاكو جماعه من المغول مشرفين على دمشق و معاهم تلاته معاونين عرب هما علاء الدين الجاشى و جمال الدين القرقاى القزوينى و القاضى شمس الدين القومى. الناصر يوسف فى الوقت ده كان اخد حريمه و اهله و فلوسه و هرب بيهم على مصر وسمح قطز لاهله بدخول مصر و صادر الكنوز اللى كانت معاهم لاستخدامها فى حرب المغول لكن ما سمحش للناصر يوسف بالدخول ففضل هايم على وشه فى الصحرا جنب غزه لغاية ما المغول قبضو عليه و ودوه لهولاكو اللى وعده بإنه بعد ما يستولى على مصر حا يعينه نايب ليه على الشام. هولاكو كان لسه فاكر ان فى امكان الناصر يوسف و عربانه مساعدته على اخد مصر.

فى الظروف دى وصل مبعوثين من الشرق و بلغو هولاكو ان الخان الاعظم منكوقاآكان اتوفى فحزن هولاكو و سلم امر الشام لكيتوبوقا و رجع على ايران بعد ما بعت مبعوثين لمصر معاهم جواب منه لسلطان مصر قال فيه: "ان الله تعالى رفع شأن چنكيز خان و أسرته، و منحنا ممالك الارض كلها، و كل اللى يتمرد علينا و يعصى امرنا بينقضى عليه هو و ستاته و عياله و قرايبه و المتصلين بيه و بلاده و رعاياه زى ما الكل سمع. صيت جيشنا، اللى ما لهوش حصر، اشتهر زى حكاية رستم و اسفنديار. فلو انك مطيع زى خدام لحضرتنا ابعت الجزيه و تعالى بنفسك والا فكون مستعد للقتال" . و ختم تهديده بشعر بيقول: الا قل لمصر ها هلاون (هولاكو) قد اتى.. بحد سيوف تنتضى و بواتر. يصير أعز القوم منا أذلة..ويلحق اطفالاً لهم بالأكابر . لما قرا قطز سلطان مصر الجواب امر بقتل رسل هولاكو و تعليقهم على ابواب القاهره. و دى كانت اول مره هولاكو و المغول يتعاملو بالمنظر ده بعد ما اتعودو على ان الملوك و الناس يركعو ليهم. خرجت طلايع الجيش المصرى بقيادة الظاهر بيبرس و وراها طلع الجيش المصرى بقيادة السلطان قطز و فارس الدين أقطاى الصغير اتابك الجيوش المصريه، و قامت معركة عين جالوت التاريخيه الفاصله جنب بيسان يوم 3 سبتمبر سنة 1260 بين الجيش المصرى و جيش مغولى بيقوده كيتو بوقا، انتهت بهزيمة المغول و اسر كيتو بوقا و اعدامه و دخل الجيش دمشق و حرر الشام من المغول و طارد المصريين المغول فى كل نواحى الشام لغاية نهر الفرات . معركة عين جالوت كانت اول معركه مفتوحه ينهزم فيها المغول من ايام چنكيزخان، و بالهزيمه الكبيره دى انكمشت مملكه هولاكو لغاية حدود الفرات بعد ما كان طمعان فى السيطره على كل الشرق الاوسط.

لما سمع هولاكو باللى حصل حزن حزن كبير و من غيظه اعدم الناصر يوسف حاكم سوريا السابق و 300 شامى كانو عنده و ما سابش منهم غير مجد الدين المغربى لإنه كان بيشتغل فى التنجيم .

بعد موت الخان الأعظم حل محله قوبيلاى قاآن و قامت خلافات بين هولاكو و اخوه باتو و انشق بركاى (بركه خان) ملك القبيله الدهبيه عليه و قامت معارك بينهم.

هولاكو نظم امور مملكته ففوض الحكم فى العراق و خراسان و مازندان لإبنه الكبير آباقاخان، و فوض حكم أران و اذربيجان لغاية شط الرس لإبنه يشموت، و عين تودان حاكم على ديار بكر و ديار ربيعه لغاية شط الفرات، و عين معين الدين پروانه حاكم على سلطنة الروم، و الملك صدر الدين على تبريز، و تركان خاتون على كرمان، و الامير انكيانو على فارس.

مع ان هولاكو كان بيدمر المدن لكن فى نفس الوقت كان بيحب البنا و بنى حاجات كتيره منها قصر فى الأتاغو و معبد فى مدينة خوى و اهتم ببنا المرصد الإيلخانى بتاع الطوسى. وكان كمان بيحب العلما و العلم و بالذات الكيميا.

هولاكو كان من الشخصيات اللى ذكرتها سيرة الظاهر بيبرس و بيحكى الراوى المصرى عن غزوه لبغداد بإسلوب شعبى شيق و جميل: "فسار الملعون هلاون فى ستين الف من الفرسان وكلهم يعبدون النيران دون الملك الديان راكبين خيول مثل الغزلان وساروا يقطعون البرارى والوهاد طالبين ارض بغداد".

فى اواخر سنة 1264 عييى هولاكو و عالجه الاطبا الخطائيين لكن العلاج ماجبش نتيجه و اتوفى فى 8 فبراير سنة 1265 و هو عنده تمانيه و اربعين سنه، و اتعمل له ضريح ضخم على جبل شاهو و اندفن فى تابوت جواه و خلفه فى الحكم ابنه آباقاخان.



</doc>
<doc id="7165" url="https://arz.wikipedia.org/wiki?curid=7165" title="هيباتيا">
هيباتيا

هوپاتيا السكندريه او هيپاتيا السكندريه (‏ Ὑπατία ‏|Hypatía|,‏ ; ‏ Hypatia of Alexandria,‏ ‏ ) (اتولدت بين 350 - 370م و اتوفت مارس 415م) هى باحثه من اسكندريه, مصر, بتعتبر اول اهم ست استاذة الرياضيات, و بردو كانت بتدرّس فلسفه و فلك (فيه مصادر تانيه بتوصف انها يونانيه)‏ عاشت فى اسكندريه, ”مصر الرومانيه“ (Ægyptus), من اتباع الافلاطونيه الجديده (Neoplatonism) و بنت الفيلسوف ثيون (‏ Θέων‏ |Théon|). اشتهرت بجمالها و وقعت ضحيه لرجال الدين المسيحى اللى اتربصوا لها و هى خارجه من صالة الدرس و شدوها من عربيتها و سحبوها على صحن الكنيسه و رجموها و قتلوها بطريقه وحشه بتهمة عدائها للمسيحيه بإيعاز من كيرلس الاسكندرى بابا الكرازه المرقسيه اللى كان خصم عاشقها حاكم اسكندريه. فيه ناس بتقترح ان موتها بيعلّم اخر العصور الكلاسيكيه القديمه, مع ان فيه ناس تانيه زى Christian Wildberg بيلاحظ ان الفلسفه الهيلينيّه (اليونانيه) استمرت فى الازدهار لحد عصر ”ايوستينيانوس“ (‏ Ιουστινιανός‏ |Iostinianós|) فى القرن ال16.



</doc>
<doc id="7172" url="https://arz.wikipedia.org/wiki?curid=7172" title="هليوبوليس">
هليوبوليس

هليوپوليس باليونانى : Ἡλιούπολις ، بالانجليزى : Heliopolis ، معناها " مدينة الشمس " ، مدينة اون القديمه On، شرق القاهرة، سماها العرب " عين شمس ". على مر العصور الفرعونيه كانت مركز دينى مهم لاله الشمس " اتوم او رع - حور - اخنى " و فيها ظهر مذهبه فى خلق الكون. ما اتبقاش من اثاراتها الا القليل زى مسلة سونسرت الاول.


</doc>
<doc id="7173" url="https://arz.wikipedia.org/wiki?curid=7173" title="هلفتيوس">
هلفتيوس

كلود ادريان هلڤتيوس Claude Adrien Helvétius (باريس، 26 فبراير 1715 - فرنسا، 26 ديسمبر 1771 ) ، فيلسوف و موسوعى فرنساوى ، له نظريه بتقول ان الناس كلهم بيتولدوا بقدرات متساويه لكن ظروف التربيه و التعليم بتخليهم متفاوتين فى القدرات، و ان كل نشاط عقلى صادر من الاحساس، و حتى الروح نفسها عباره عن القدره على الاحساس، و بيعتقد ان الصالح الذاتى هو الدافع ورا تصرفات الناس. من مؤلفاته : " عن الروح " De l'esprit (اتنشر 1758 ) اللى نجح بس سبب له مشاكل مع القساوسه المسيحيين اللى اعتبروه كتاب خطر، و اعتبرته الكنيسه هرطقه و اتحرق فى الشارع فى باريس. و من اقواله ”الناس بتتولد بَشر ولكن مش أغبيا، و التربيه هى اللى بتحولهم لأغبيا.“


</doc>
<doc id="7178" url="https://arz.wikipedia.org/wiki?curid=7178" title="افلاطونيه جديده">
افلاطونيه جديده

افلاطونيه جديده (انجليزى: Neoplatonism; فرنساوى: Néoplatonisme)‏، اخر مذهب فى الفلسفه اليونانيه. ظهر فى القرن التالت لغاية الساتت. اتأثر بتعليم افلاطون بس مزجها بعناصر من اريسطو و الرواقيين، و كمان مع عناصر شرقيه و مسيحيه و صوفيه. من اشهر فلاسفة الافلاطونيه الجديده افلوطين، و امونيوس ساكاس، و فورفوريوس، و هيپاشيا السكندريه. اهم نظرياتها ان فيه ”الواحد الكامل“ اللى بتفيض منه كل الموجودات فى تدرج من فوق لتحت و ده بيسموه الفيض.


</doc>
<doc id="7179" url="https://arz.wikipedia.org/wiki?curid=7179" title="الارمادا الاسبانيه">
الارمادا الاسبانيه

الأرمادا الاسپانيه او الأرمادة ، ( 1588 )، بالاسبانى : Grande y Felicísima Armada - بالانجليزى : Spanish Armada - ، اسطول كان بيتكون من 130 سفينه على متنه 30.000 راجل، وجهه فيليپ التانى ، ملك اسبانيا Philip II of Spain ضد انجلترا. الاسطول كان عليه انه يروح فلاندر عشان ينقل من هناك جيش الساندرو فارنيزى، عشان يغزى انجلترا و يستولى على عرشها لفيليپ.

طلعت الأرمادا من لشبونه فى مايو، و فى يوليه واجهت الاسطول الانجليزى و قامت معركه بين الاسطولين فى القنال الانجليزى يوم 8 اغسطس 1588 اتعرفت بإسم معركة جريفلاينز البحريه Battle of Gravelines . اتلقى اسطول الارمادا خساير كبيره و هرب على الشمال بمساعدة الريح و لف حوالين بريطانيا و ايرلندا و ما رجعش اسبانيا غير نصه.


</doc>
<doc id="7180" url="https://arz.wikipedia.org/wiki?curid=7180" title="ازارقه">
ازارقه

أزارقة ، فرقه اسلاميه متطرفه بتتبع عربى اسمه نافع ابن الأزرق (65 هـ ). فى مذهبهم اللى يشرب كاس خمره كافر يحق هدر دمه و اللى ما يساعدهمش و ما ينصرهمش كافر و لو حتى كان على مذهبهم (القعدة) . اتفقوا مع الخوارج فى تكفير على و عثمان و تكفير السلطان الجائر و الخروج عليه مهما كانت النتايج دمويه و بتنتهك الحرمات و بتزعزع الدوله و بتخسر المال.



</doc>
<doc id="7181" url="https://arz.wikipedia.org/wiki?curid=7181" title="استفانوس">
استفانوس

القديس استفانوس ،- باليونانى : Στέφανος ، بالانجليزى : Saint Stephen -، ( القرن 1 - ح 36 ) اول شهيد مسيحى اترجم على ايد اليهود فى القدس ح سنة 36 ميلاديه بتهمة الهرطقه ضد الرب و موسى. عاش فى اسكندريه ، مصر و كان واحد من سبع شمامسه اختارهم رسل المسيح بعد العنصرة.اتحمل الرجم بشجاعه اسطوريه ، و قعد يصلى عشان راجميه و وشه بيلمع زى " وش ملاك " ( اعمال 6 و 7 ).

بيحتفل بذكراه فى الكنيسه الغربيه يوم 26 ديسمبر و فى الكنيسه الشرقيه و الملكانية فى مصر يوم 27 ديسمبر.


</doc>
<doc id="7182" url="https://arz.wikipedia.org/wiki?curid=7182" title="مصر تحت الاحتلال البريطانى">
مصر تحت الاحتلال البريطانى

مقاله محتاجه توضيب و تنسيق وتحسين و مصادر 


يوم 11 يوليه سنة 1882 دكت مراكب الانجليز اسكندريه و نزل جيشهم على بر مصر و اتصدى ليهم احمد عرابى و قامت معركة التل الكبير اللى انهزم فيها عرابى و دخل الانجليز القاهره يوم 15 سبتمبر 1882 و بدأ إحتلال الانجليز لمصر اللى دام لغاية النص التانى من القرن العشرين

مع بداية الحرب العالميه الاولى و اللى كانت وقتها بتتسمى الحرب العظمى و اللى كانت بين الحلفا و اللى منهم بريطانيا و بين المحور و اللى كان منهم الدوله العثمانيه و اللى كانت تحكم مصر من ايام سليم الاول ( 1517 ) خلعت بريطانيا الخديوى عباس حلمى التانى فى 19 ديسمبر 1914 بسبب مناهضتة للإحتلال البريطانى و حل محله عمه السلطان حسين كامل و اعلنت بريطانيا الحمايه على مصر فى ديسمبر 1914 ، و فضلت فى مصر قواعد عسكريه انجليزيه طول فترة الحرب العالميه الأولى لكن بعدما انتهت الحرب و انهزمت الامبراطوريه العثمانيه و استقلال مصر عن الامبراطوريه العثمانيه و استقلال مصر الاسمى تحت الإحتلال البريطانى بموجب تصريح 28 فبراير 1922 اتعمل دستورها الخاص سنة 1923 اللى اتعرف بإسم دستور 1923 اللى كان من نتايج ثورة .


</doc>
<doc id="7183" url="https://arz.wikipedia.org/wiki?curid=7183" title="احمد عرابى">
احمد عرابى

احمد عرابى، اسمه بالكامل احمد محمد عرابى محمد وافى محمد غنيم عبد الله ، اتعرف كمان بإسم "عرابى باشا" (هرية رزنة، الشرقيه، 1 ابريل 1841 - القاهرة، 21 سبتمبر 1911)، زعيم و عسكرى وطنى مصرى و من اكبر رموز الوطنيه المصريه. اتعرف بكراهيته لسيطرة الشركس على الجيش المصرى.

شق طريقه بنفسه و بجهده من مجرد فلاح فى قريه مصريه بسيطه لمنصب ناظر الجهاديه (وزير الحربيه) من غير ما يتخرج من مدرسه عسكريه فى وقت كان الظباط الشراكسه من ولاد الذوات و الباشاوات مسيطرين على الجيش.
اختاره الظباط المصريين عشان شجاعته و وطنيته زعيم للجيش و متكلم باسمه، فكان اول زعيم مصرى من اصل فلاح فى العصر الحديث. طلع عريضه فيها اربع مطالب من ضمنها مساواة كل الموظفين بصرف النظر عن الجنس و الدين و المذهب.

اتزعم الثوره اللى اتعرفت بـ"الثوره العرابيه" فى عهد الخديوى توفيق، لكن فشلت و انتهت باحتلال الانجليز لـ مصر (1882). اتقدم لمحكمه عسكريه اترأسها محمد رؤوف و اتحكم عليه بالاعدام لكن الحكم اتخفف للنفى لسيلان (سريلانكا دلوقتى). رجع مصر بعد 19 سنه نفى.

من كلامه المشهور قوله للخديوى توفيق: "ربنا خلقنا احرار ماخلقناش تراث ولا عقار".

وصفه المفكر سلامه موسى بقوله: "و ليس فى تاريخ مصر، منذ اكثر من الفى سنة، من خدمها بروح الشرف و الوطنية مثل عرابى".

اتولد احمد عرابى سنة 1841 فى قرية هرية رزنه فى الشرقيه و دى قريه بتبعد بتاع تلاته كيلو من الزقازيق و كانت ضاحيه من مدينة بسطه (تل بسطه) القديمه. ابوه محمد عرابى اتعلم فى الازهر سنين طويله على ايدين مشايخ كبار و كان شيخ على القريه و امه كان اسمها فاطمه سليمان السيد زيد و بتقرب لأبوه من بعيد. ابوه اتجوز تلت ستات خلف منهم اربع صبيان و ست بنات و كان احمد عرابى تانى الصبيان. اتعلم احمد عرابى مبادىء القرايه و الكتابه على ايد مدرس قبطى كان اسمه ميخائيل غطاس كان بيشتغل صراف جنب الزقازيق. و لما اتوفى ابوه سنة 1848 كان احمد عرابى عنده تمن سنين فاتكفل اخوه الكبير محمد عرابى بتربيته و علمه مبادىء الحساب و تحسين الخط و كان بيساعد كمان فى فلاحة الارض لإن ابوه كان ساب وراه 74 فدان من الاطيان الزراعيه. جاور احمد عرابى فى الازهر و هو عنده اتناشر سنه و اتعلم شوية فقه على شوية نحو و بعد سنتين رجع على قريته.

فى سنة 1854 سعيد باشا بقى حاكم مصر و طلع قرار بيسمح لولاد مشايخ القرى و قرايبهم بدخول الجيش فراح احمد عرابى متقدم للجيش فى نوفمبر 1854 و بعد ما خلص الامتحان اتعين وكيل بلوك امين فى الاورطه السعيديه المصريه فى قناطر فم البحر و بعدين عمل امتحان تانى و اترقى لرتبة بلوك امين. و بعد سنه اتضح له ان الباشجاوشيه بيترقو لرتبة ملازم اول بعكس البلوك امين اللى ما بيترقاش وبيفضل طول خدمته على الرتبه دى، فراح لأمير الالاى و طلب منه انه يعينه جاويش فى اورطه كانت رايحه على المنصوره، و شرح له انه لما يبقى جاويش حا يقدر يبقى باشجاويش و بعدين ممكن يترقى لرتبة ظابط فأعجب بيه الامير الاى و عينه طوالى جاويش فقعد فى الرتبه دى سنتين و ابتدا يهتم بدراسة قوانين العسكريه و قدر انه يستوعب تخصصات فيها و يتقنها.

فى صيف سنة 1875 امر راتب باشا بمجى صف الظباط فى ساحة قصر النيل فراح عرابى مع زمايله و هناك قالهم راتب باشا ان افندينا سعيد باشا سمع ان صف الظباط القدام بيشتكو من ترقية صف ظباط جداد و هما ما بيترقوش فقرر ان ما حدش يترقى من غير امتحان نظرى و عملى و اللى يتفوق فى الامتحان حايترقى بغض النظر عن مدة خدمته، فإتقدم عرابى خطوه لقدام لوحده و طلب انه يعمل الامتحان و لما شاف زمايله جراءته اتقدم منهم ييجى 20 واحد، و اتعمل الامتحان و طلع عرابى الاول على كل صف الظباط و اخد نشان الباشجويش. وبعد سنه عمل امتحان تانى و اترقى لرتبة ملازم تانى. و بعد سبع تشهر اتعمل امتحان تانى للظباط و طلع احمد عرابى الاول فيه، و لما شاف سعيد باشا النتيجه امر بإنهم يمتحنوه كمان مره تحت اشراف سليمان الفرنساوى نفسه وراح سليمان الفرنساوى بعد الامتحان للخديوى و قاله ان عرابى جدع و بيستحق انه يبقى اميرالاى لإنه بيعرف اكتر من اللى اخدو الرتبه دى، فقاله الخديوى ان ده مش ممكن ابداً، فقاله سليمان الفرنساوى خلاص يبقى يترقى على الاقل لرتبة بكباشى، لكن الخديوى برضه ماوافقش و قاله انه لازم يتدرج فى الرتب واحده واحده عشان يعرف واجبات كل رتبه، فاترقى عرابى لرتبة ملازم اول و على اساس انه يبقى يترقى بعد كده من غير امتحانات، و فعلا فى ظرف شهرين اترقى لرتبة يوزباشى و فى سنة 1860 اترقى لرتبة صاغقول اغاسى و اتعين فى بنى سويف.

بعدها بكام شهر عمل سعيد باشا حفله كبيره بمناسبة طهور ابنه الوحيد طوسون و عزم الامرا و الذوات و الظباط و الخواجات و بعد ما خلصت وليمة الاكل وقف سعيد باشا و قال انه بصفته مصرى من المصريين قرر إنه يثقف ولاد مصر و يعلمهم و يرقيهم عشان تبقى حكومة البلد فى ايدهم. فلما سمع الخواجات الكلام ده اتخضو خضه كبيره و نزل كلامه عليهم زى التلج لكن المصريين اللى كانو موجودين فرحو و شكروه و دعو له.

فى صيف 1860 اترقى احمد عرابى لرتبة بكباشى و بعدها بسنه اترقى لرتبة قائمقام و بقى فى مصر اربع قائمقامت اتنين منهم مصريين و اتنين شركسيين كل واحد فيهم استلم قيادة الاى بياده. و فى نفس السنه سافر عرابى مع سعيد باشا الحجاز.

فى سنة 1862 اكتشف سعيد باشا ان حكومته بقى عليها دين كبير حوالى 6 مليون جنيه مصرى و ده كان اياميها مبلغ ضخم بيساوى ايراد الدوله فى سنه تقريباً. المبلغ كان لشرا اسلحه و مهمات حربيه من اوروبا فقرر سعيد باشا رفد كل الالايات من الخدمه و ما خلاش غير اورطه واحده، و طلع الظباط فى المحافظات و المديريات على المعاش بنص مرتباتهم.

فى الظروف دى، فى سنة 1863 اتوفى سعيد باشا و جه مكانه ابن اخوه اسماعيل باشا و اتعين عرابى قائمقام 6 جى الاى بياده و بقو ظباطه احسن ظباط فى مصر بسبب تفوقهم على كل الظباط التانيين مع ان اغلبهم كانو زى احمد عرابى فى الاصل فلاحين مش متعلمين فى المدارس العسكريه، و ده سبب غيره منهم من الشركس و الاتراك و غيرهم. سعيد باشا كان مره قال لعرابى ان كل الناس عادوه حتى اهله و قرايبه ستات و رجاله لإنه ساوى الفلاحين المصريين بيهم، و طلب منه انهم لازم يكونو عند حسن ظنه و يحققو امله فيهم.

لما اتولى اسماعيل باشا حكم مصر سنة 1863 امر بتكوين ست الايات بياده (يعني لوا مشاه)، و اتعين احمد عرابى قائمقام فى الالاى الساتت. خسرو باشا كان اميرالاى على الالاى التانى و بعدين اترقى لرتبة لوا باشا و بقى قومندان على الالايات الخامس و الساتت و ده كان راجل متعصب لولاد جنسه فلما لقى ان عرابى مصرى ابن مصرى اتغاظ و بقى يضايقه و قعد يخطط عشان يترفد اكمنه كان عاوز يعين مكانه واحد شركسى اسمه مصطفى افندى سليم، ففضل متربص بعرابى و مستنى فرصه عشان يرفده.

اتعملت امتحانات لترقية الظباط و احمد عرابى كان من المشرفين على الامتحانات و بعد ما اتكتبت تقارير الناجحين و اتختمت طلب خسرو باشا تبديل ورق واحد ساقط من اورطة البكباشى مصطفى افندى سليم بواحد ناجح فرفض احمد عرابى و قاله انه مش ممكن يزور و ينجح واحد ساقط على حساب ظابط ناجح و ان ده ظلم كبير مش ممكن يعمله فاتغاظ منه جداً و راح اشتكاه لناظر الجهاديه اسماعيل باشا سليم و قاله ان عرابى مابيمتثلش لاوامره و اوامر ديوان الجهاديه فإترفد عرابى من الجيش بسبب حبه للعدل و كرهه للظلم و اتحرم من ميتين فدان كان الخديوى انعم بيها على قائمقامات الجيش.
لكن بعدها بإسبوع امر الخديوى بلغى اللوا التالت و اتبعت خسرو باشا على السودان و اتوفى ناظر الجهاديه اسماعيل باشا سليم، فقدم عرابى التماس للخديوى فرجعه الجيش تانى سنة 1866 لكن عرابى طلب انه يتعين فى ديوان الماليه لان ناظر الجهاديه الجديد كان مساعد لخسرو باشا فإتعين عرابى محافظ على بحر مويس و منطقه فى مديرية الشرقيه و فضل فى الوضع ده لغاية ما اتعين قاسم باشا فتحى ناظر للجهاديه فطلب من عرابى انه يرجع الجيش فوافق عرابى و اتعين قائمقام فى 2 جى الاى بياده فى سنة 1871.

اشترك عرابى فى حملة الحبشه (1875 - 1876) بمنصب مأمور و سافر على مصوع و بعد ما خلصت الحرب رجع للالاى فى رشيد لكن صدر امر بتسريح تلت الايات و تسليم اسلحتهم و كان الاى عرابى من ضمنهم. فى الفتره دى حصل تمرد عملوه شوية ظباط و تلاميذ فى المدرسه الحربيه و حاصرو ديوان الماليه و اتهم عرابى و على الروبى و محمد باشا النادى بإنهم كانو ورا التمرد، وده ما كانش صح، لكن اتشكل مجلس عسكرى فوق العاده تحت رياسة رئيس اركان الحرب اسطون باشا اللى كان ظابط امريكانى و استبعد على الروبى من الجيش و اتعين رئيس لمجلس المنصوره و اتبعد نادى باشا عن القاهره و بقى قائد الاى فى اسكندريه و اتنقل عرابى لديوان الماليه.

فى سنة 1879 اتعزل اسماعيل باشا و اتنفى على ايطاليا و اتنصب ابنه محمد توفيق مكانه. فى فترة اسماعيل باشا عرابى ما نالش اى ترقيه و لا انعم عليه بإقطاع و لا حتى نيشان و لا اى حاجه، و مارضيش اسماعيل باشا يرقيه لرتبة اميرلاى لانه كان بيعتبر من رجالة سعيد باشا و رد عرابى على المقوله دى بإنه من رجالة مصر و بلده اسمها هرية رزنه فى مديرية الشرقيه و انه مش مملوك عند أى حد. لكن فى بداية عهد الخديوى توفيق اترقى عرابى لرتبة اميرالاى على الالاى الرابع و راح على قصر راس التين فى اسكندريه عشان يشكر الخديوى الجديد فعينه الخديوى ياوران ليه. لكن بعد ما اتعين عثمان رفقى باشا الشركسى ناظر للجهاديه ابتدا يمنع ترقية المصريين فى الجيش و بقى يعين الشراكسه فى المناصب الكبيره. و فى الظروف دى ابتدا الظباط المصريين يتمردو و طلبو من عرابى انه يبقى زعيمهم و لما رفض لخطورة الموضوع الحو عليه و قالو له "احنا نفديك و نفدى مصر بأرواحنا" فطلب منهم انهم يقسمو ليه فأقسمو.

بعد ما الظباط حلفوله طوالى كتب عرابى عريضه لرئيس النظار رياض باشا اشتكى فيها من تعصب عثمان رفقى باشا للشراكسه و اجحافه بحقوق المصريين و طلب اربع حاجات هى:


بعد ما كتب عرابى العريضه قراها للظباط فوافقو عليها فمضاها و حط عليها ختمه و ختم عليها كمان على فهمى بك اميرالاى الحرس الخديوى و عبد العال بك اميرالاى السودان. و اتفقو على المحافظه على الخديوى و عيلته و الوزرا و الامرا المصريين لو حاول الظباط الشراكسه يعكرو الجو و المحافظه على بيوت المال و بيوت التجار سواء كانو مصريين او اجانب.
تانى يوم اخد عرابى العريضه و راح بيها على ديوان الداخليه و قدمها لرئيس النظار اللى قاله انه حا يدرس الموضوع و يتكلم بخصوصه مع ناظر الجهاديه، و بعد يومين راح له عرابى فى بيته و معاه على فهمى بك و عبد العال بك و سأله عن اللى تم فى الموضوع فقالهم ان الطلب ده مهلك و اخطر من الطلب اللى اتقدم بيه قبل كده احمد افندى فنى اللى اتبعد للسودان بسببه. (احمد افندى فنى ده كان كاتب فى ديوان الماليه و كان طلب المساواه بسبب ظلم حل بيه فإتبعت على السودان اللى سماها عرابى "مقبرة الابرياء من المصريين")، فرد عليه عرابى انهم ما بيطالبوش غير بالحق و العدل و فى طلب الحق مفيش خطر و انهم بيعتبروه ابو المصريين فليه بيهددهم. فرد عليه ان البلد مافيهاش حد ينفع يكون فى مجلس نواب. فقال له عرابى: "غريبه انك مصرى و باقى النظار مصريين و الخديوى مصرى، انت فاكر ان مصر خلفتكم و عقمت بعدكم! لاء مصر فيها علما و ناس فاضله و نبيهه، و حتى لو افترضنا ان ما فيهاش فممكن يتعمل مجلس يكون زى مدرسه ابتدائى و بعد خمس سنين يتخرج منها رجاله يخدمو الوطن بأفكارهم و يعضدو الحكومه فى مشروعاتها الوطنيه"، فرد الناظر: "حا ندرس طلباتكو دى بدقه"، و على كده ساب عرابى و زمايله الناظر و مشيو.

فى 31 يناير 1881 عقد الخديوى توفيق اجتماع فى عابدين حضره كل الباشاوات اللى بيخدمو و اللى ع المعاش و كانو كلهم شراكسه و اتراك و اوروبيين و قررو فى الاجتماع عزل امرا الالايات اللى مضو ع العريضه و محاكمتهم فى مجلس عسكرى مختلط و قال رئيس النظار رياض باشا انه لازم كمان يتعزل ناظر الجهاديه لإن عدم عزله بيمثل خطر كبير لكن الخديوى ما وافقهوش و اتعهد عثمان رفقى باشا ناظر الجهاديه بتوقيف امرا الالايات التلاته عند حدهم. وجه احمد خيرى باشا الشركسى و كان مهردار الخديوى و قرا امر بيقول ما معناه: "ان الامرا التلاته احمد عرابى و على فهمى و عبد العال حلمى مفسدين فى الارض و انهم لازم يتعزلو من الخدمه و محاكمتهم و معاقبتهم بأشد انواع العقاب فى مجلس عسكرى فوق العاده تحت رياسة ناظر الجهاديه و ان من اعضاء المجلس لازم يكون اسطون باشا رئيس اركان حرب (الامريكانى) و ناظر المدارس الحربيه ارفى باشا (الفرنساوى)" و مضى الخديوى على القرار و سلمه لعثمان رفقى باشا و انفض المجلس على كده.

فى نفس اليوم بعت ناظر الجهاديه لعرابى و زمايله دعوه لحضور فرح جميله هانم اخت الخديوى يوم 27 اغسطس 1881، و حس التلاته ان الموضوع فيه خدعه لإن ميعاد الفرح كان بعد كده، و انه ناوى يخلص عليهم فجهزو نفسهم. و فى يوم الفرح المزعوم راحو على ديوان الجهاديه فلقوه مليان بالظباط الشراكسه من كل الرتب و الظباط الصغيريين كانو شايلين طبنجات متعمره و كانو عاملين هيصه و فرحانين و كإنهم فى فرح بجد. لما دخل عرابى و زمايله اتطلب منهم الوقوف قدام مجلس و اتقرا عليهم قرار الاجتماع اللى عمله الخديوى و اتأمرو بتسليم سيوفهم و اتقبض عليهم و اتحطو فى سجن فى قصر النيل و بعد ما اتقفلت الزنزانه عليهم جه خسرو باشا و قالهم من بره: "ايه زنبيل لى هرفلر" يعنى "فلاحين شغالين بمقاطف". لكن بعد شويه وصلت اورطتين من الاى الحرس الخديوى بقيادة البكباشى محمد افندى عبيد و حاصرو ديوان الجهاديه و فتحو الزنزانه و خرجوهم و هرب ناظر الجهاديه و كل اللى كانو فى المجلس و غيرهم. احمد عرابى راح للعساكر و حذرهم و قال: "ما تمدوش ايدكو بسؤ على حد من الشراكسه لانهم موالينا و اخوانا اللى استأثرو بنفسهم علينا و احنا مش عايزين غير الانصاف و المساواه معاهم و مش اكتر من كده"، و حضن اسماعيل كامل باشا الشركسى اللى ما هربش مع اللى هربو وقال: "اهو ده شركسى زى ما انتو عارفين لكن اخويا و دمه و ماله و عرضه حرام على زيه زى بقية الشراكسه".

قاد احمد عرابى الجمع وراح بيهم على قشلاق عابدين و لما وصلو عزفت اورطة الحرس الخديوى السلام الخديوى و هتفو تلت مرات "يعيش الخديوى" كإشاره بالولاء للخديوى، لكن اسطون باشا الامريكانى قال ان ده عصيان واضح و القشلاق لازم يتحاصر و التلت امرا لازم يتسلمو و لو رفضو يتضربو بالمدافع و البنادق لغاية ما يسلمو نفسهم. و ده داير وصل آلاى السودان من طره و انضم لآلاى الحرس الخديوى و عزفت الموسيقى السلام الخديوى و هتفو "افند مزجوق يشا".

فى الظروف دى كتب عرابى للكونت دورنج مندوب فرنسا فى مصر و طلب منه الاتصال بقناصل الدول الاوروبيه و يقول لهم ع اللى حصل و يطلب منهم التوسط عند الحكومه لعمل صلح. تانى يوم الصبح الخديوى توفيق بعت لهم احمد خيرى باشا مهردار الخديوى و معاه ناظر الاوقاف محمود سامى باشا البارودى و سألوهم هما عايزين ايه فردو عليهم انهم عايزين العدل و المساواه فسألوهم و ايه تانى فقالو لهم تغيير ناظر الجهاديه براجل وطنى و تشكيل مجلس نواب للامه يشوف مصالح البلد، و تعديل قوانين العسكريه، و توصيل الجيش لتمنتاشر الف عسكرى، و قالو لهم انهم مش متمردين و انهم على طاعة للحضره الخديويه. مشى احمد خيرى و محمود سامى و رجعو تانى من عند الخديوى و قالو لهم ان الخديوى عزل عثمان رفقى و ان عليهم يختارو ناظر جديد للجهاديه فردو عليهم اللى يختاره الخديوى و انتهت المفاوضات بإختيار محمود سامى باشا البارودى و كان من اصل شركسى. وصدرت اوامر من الخديوى بترجيع عرابى و زمايله لالاياتهم و تعيين محمود سامى البارودى وزير للجهاديه و الاوقاف فى نفس الوقت، و طوالى البارودى ابتدا يعمل قوانين منصفه و يعدل القوانين القديمه و ينقحها.

اتقال فى اوروبا إن عسكر مصر اتمردو على الخديوى. العثمانليه بعتو من تركيا وفد على مصر برياسة المشير على نظامى باشا فقاله الخديوى توفيق ان مفيش تمرد عليه و لاحاجه.

لكن الموضوع ما انتهاش على كده و ابتدت الحكومه تدبر مكايد لجماعة عرابى و لما محمود سامى باشا ماوافقش على تدبيرات الحكومه عزله رياض باشا رئيس النظار و حرج عليه مقابلة عرابى و جماعته و القعاد فى القاهره و عين بداله داود باشا يكن عديل الخديوى اللى اصدر اوامر ما وافقش عليها عرابى و كتب له انهم ناويين يروحو ساحة عابدين يوم الجمعه 9 سبتمبر سنة 1881 الساعه اربعه الضهر عشان يعرضو مطالبهم على الخديوى. و كتب عرابى للقناصل الاوروبيين يعرفهم بالموضوع و ان مفيش اى خوف على رعاياهم فى مصر. و فى الميعاد المحدد وصلت الايات البياده و السوارى و الطوبجيه لساحة عابدين و وافق الخديوى توفيق على الطلبات. كوكسن قنصل انجلترا فى اسكندريه هدد عرابى (بالنيابه عن الخديوى) لكن عرابى ما همهوش و قاله: "مين ده اللى يقدر ينازعنا فى حقنا فى اصلاح شئونا الداخليه ! لازم تعرف اننا حا نقاومه لغاية اخر واحد فينا"، فرد عليه القنصل متهكم: "و فين الكوه اللى خاتقاوم بيه؟"، فرد عرابى: "فى امكانى انى احشد فى وقت قصير اتنين مليون عسكرى طوع ارادتى". انتصر عرابى و استدعى الخديوى شريف باشا من اسكندريه و اتعين رئيس للوزرا زى ما عرابى طلب و رجع محمود سامى باشا البارودى تانى لنظارة الجهاديه و اتعين عرابى وكيل للجهاديه.و اتكون مجلس النواب برياسة ابو سلطان باشا و حصلت حركة ترقيات و اتعدلت الماهيات حسب المركز الوظيفى و اتعملت قوانين فيها عدل و الاحوال بوجه عام اتحسنت.

اتعرضت رتبة لوا باشا على عرابى لكن رفضها عشان ما يتقالش انه بيتحرك لمصالحه الشخصيه و اخد زمايله عبد العال حلمى و على فهمى درجة الباشاويه.

مجلس النواب قرر فى لوايحه الاساسيه ان يكون له الحق فى مراقبة ميزانية الحكومه و مصاريفها من غير الخروج عن التعهدات الدوليه و قانون التصفيه، لكن "مالت" وكيل انجلترا فى مصر هو و قنصل فرنسا نصحو شريف باشا بإنه ما يقبلش لايحة المجلس، فأخد بنصيحتهم و رفض طلب المجلس، لكن النواب اصرو ع الطلب فرفض و استقال و حل محله محمود سامى باشا البارودى، و اتعين عرابى ناظر للجهاديه عشان العسكر يطمئنو لانهم ماكانوش بيثقو فى حد قد ما بيثقو فيه. فى المركز الجديد كان لازم عرابى يقبل لقب لوا باشا اللى كان رفضه قبل كده لان ماكانش لايق ان ناظر الجهاديه تكون رتبته اميرالاى و فى خدمته لواآت.

هديت الاحوال فى مصر لكن فى اوروبا الاوروبيين بعتو للاتراك يستفسرو عن موضوع التمرد فى مصر، فبعت الاتراك وفد تانى برياسة المشير المرخص درويش باشا اللى شاف الاوضاع على حقيقتها و بعت للسلطان فى الاستانه يبلغه ان مفيش حاجه، فبعت السلطان العثمانلى للخديوى توفيق ربعميت نيشان عشان يهديها للظباط، و اخد عرابى نيشان الدرجه الاولى المجيدى و شيع تلغراف للسلطان شكره فيه على النيشان.

لكن فى مايو سنة 1882 ظهرت الاساطيل الحربيه الانجليزيه و الفرنساويه قدام اسكندريه و بعتو للحكومه المصريه لايحه مشتركه مجحفه باستقلال الحكومه المصريه و رفض مجلس النظار اللايحه الانجليزيه الفرنساويه لكن الخديوى توفيق قبلها فإستقالت النظاره و اضطرب الناس فاجتمع مجلس النواب و كل قناصل اوروبا حوالين عرابى يطالبوه بحفظ الامن فقال لهم انه ما يقدرش يعمل حاجه لإن الخديوى عزله، فراح وفد من مجلس النواب للخديوى و طلب منه ترجيعه لنظارة الجهاديه عشان يستقر الامن فى البلد فوافق الخديوى و رجعه و طلب منه انه يروح له فلما راح له لقى عنده درويش باشا مندوب السلطان العثمانلى و قناصل كل الدول ما عادا وكيل انجلترا السياسى و اخدو عليه تعهد بإنه يحافظ على رعايا الدول الاجنبيه.

فى 11 يونيه 1882 اتدبرت حادثة اسكندريه لتشويه صورة عرابى قدام الاوروبيين و تبيين انه ما عملش بالتعهد اللى عمله للقناصل، الحادثه المفتعله و المدبره بدإت بخناقه بين راجل مالطى و واحد عربجى و اتطور الموضوع و حصلت عمليات نهب و اتقتل مصريين فطوالى بعت عرابى قوات كبيره على اسكندريه للحفاظ على الامن لكن الموضوع بقى قضيه كبيره و بدأ التحقيق فيها فى مجلس مختلط تحت رياسة ذى الفقار باشا محافظ اسكندريه و اقتصر البحث على معرفة حجم البضايع اللى اتنهبت من المحلات من غير الالتفات للناس اللى اتقتلت فى الاحداث. و امر الخديوى بتشكيل وزاره جديده برياسة راغب باشا و فضل عرابى فى الوزاره، و سافر الخديوى مع درويش باشا مندوب السلطان على اسكندريه.

فى يوم 11 يوليه 1882 بعت اميرال الاسطول الانجليزى لقومندان عسكر اسكندريه يقوله ان القلاع و الاستحكامات فى اسكندريه بتمثل خطر على مراكب الاسطول الانجليزى الراسيه قدام ساحل اسكندريه و إن العساكر المصريين لازم يهدوها والا حا يقوم هو بدكها و تدمير اسكندريه.

بناء على كده اجتمع الخديوى توفيق مع رجال الدوله و النظار و الوفد السلطانى العثمانلى و الكل اجمع على رفض الطلب الانجليزى و الاستعداد للحرب لكن قررو ان المصريين ما يبدأوش غير بعد ما الانجليز يضربو تلت مدافع على اسكندريه الاول عشان تبقى مصر مابدتش الحرب.
مع شروق شمس يوم 13 يوليه سنة 1882 بدأ الاسطول الانجليز يضرب اسكندريه و وقف الاسطول الفرنساوى يتفرج من غير ما يتدخل. اتضربت الطوابى و اتهدت استحكاماتها و هرب السكان، و بعد تمن تيام من الدك و الضرب انسحب العسكر من اسكندريه على كفر الدوار و اتعمل هناك خط دفاعى. و فى يوم 14 يوليه بعت عرابى القطر الخديوى على اسكندريه عشان ينقل الخديوى و رجال الدوله على القاهره و بعد ما وصل القطر لسراية الرمل رفض الخديوى انه يركب و اخد عيلته و راح على راس التين و انحاز للانجليز اللى بيهاجمو مصر.

اتقدم الانجليز فى بر مصر و وصلو لغاية التل الكبير و هناك قامت معركه اتعرفت بإسم معركة التل الكبير يوم 13 سبتمبر 1882، و انتهت بهزيمة عرابى و لعبت الخيانه دور فى الهزيمه لكن صمد هو و قعد يقاوم لغاية النهايه. الجيش البريطانى دخل القاهره و احتل مصر و ما خرجش منها الا بعد ثورة 23 يوليه 1952.

اتقبض على احمد عرابى هو و زمايله اللى فضلو معاه و اتعملت لهم محاكمه عسكريه يوم 3 ديسمبر 1882 رأسها محمد رؤوف و اتحكم على عرابى بالاعدام لكن العقوبه اتخففت للنفى و جه فى قرار التخفيف: "1) الحكم الصادر على كل من احمد عرابى و طلبة عصمت و عبد العال حلمى و محمود سامى و على فهمى و محمود فهمى و يعقوب سامى المقتضى جزاؤهم بالقصاص وقع تبديله بالنفى الى الابد من الاقطار المصرية و ملحقاتها. 2) ان هذا العفو يبطل و يقع اجراء الحكم على المذكورين بالقتل اذا رجعوا الى الاقطار المصرية او ملحقاتها".

و اتقرر نفيهم على جزيرة سيلان (سرى لانكا دلوقتى) فى المحيط الهندى جنوب الهند فخرج عرابى و زمايله المنفيين يوم 27 ديسمبر سنة 1882 فى قطر نقلهم مع المودعين على السويس و من هناك خدتهم مركب انجليزى اسمها "مربوطه" على مينة كولومبو عاصمة سرى لانكا دلوقتى.

عاش عرابى منفى فى سيلان 19 سنه لغاية ما زار الجزيره ولى عهد انجلترا و زاره عرابى فى مدينة كاندى و طلب منه انه يرجع مصر فسأله اذا كان يعرف الخديوى عباس حلمى التانى فرد عليه انه يعرفه من وقت ماكان الخديوى عنده عشر سنين.

فى مايو سنة 1901 صدر امر من الخديوى عباس حلمى التانى بالسماح لعرابى بالرجوع لمصر فرجع عرابى مصر يوم 1 اكتوبر 1901 و استقبل فيها استقبال كبير. عرابى رجع مصر لقاها اتغيرت و رغم هزيمته العسكريه اللى لعبت فيها الخيانه و قلة خبرته فى التعامل مع القوى الاستعماريه دور كبير لكن ما ضاعش جهده ع الفاضى، فمصر بقا فيها عدل اكتر مما كان و اتفتحت فيها المدارس و خرج جيل مصرى جديد بيؤمن بالعدل و الحريه و المساواه، لما خرج من مصر كان فيها جورنال و لا اتنين لكن لما رجع لقا فيها اكتر من ميت جورنال و مجله بيكتب فيها كتاب مثقفين و وطنيين عايزين ينقلو مصر للعصر الحديث.

عاش احمد عرابى فى مصر بقية حياته لغاية وفاته فى 21 سبتمبر 1911 و اتخلد اسمه فى سجل المصريين اللى كافحو الظلم و ناضلو و ضحو لنيل المساواه و العداله و كان ملهم ل ثورة 1919 و ثورة 23 يوليه اللى اهتمت بالفلاحين و البسطا فى مصر و قضت على حكم الاتراك و الالبان و الشراكسه و طردت اخر عسكرى بريطانى من بر مصر.



</doc>
<doc id="7184" url="https://arz.wikipedia.org/wiki?curid=7184" title="رودولف ديزل">
رودولف ديزل

رودولف كريستيان كارل ديزل ، بالالمانى : Rudolf Christian Karl Diesel ( باريس 1858 ، 18 مارس - اختفى فى القنال الانجليزى، 29 سبتمبر 1913 )، مهندس المانى و مخترع محرك الديزل (1897) اللى اثبت بيه نظريته اللى بتقول ان الحراره الناتجه عن الانضغاط ممكن تولع وقود. فتح مصنع لتصنيع محرك الديزل.

اختفى فجأه بطريقه غامضه سنة 1913 و هو بيعدى القنال الانجليزى على الباخره " درسدن "، اللى كانت رايحه لندن من انتويرپ فى بلچيكا ، و ما حدش لسه عارف ان كان انتحر برمى نفسه فى البحر ، و لا حد رماه بسبب تنافس تجارى.


</doc>
<doc id="7185" url="https://arz.wikipedia.org/wiki?curid=7185" title="دير">
دير

دير، مبنى متجهز لسكنة الرهبان و الراهبات اللى كرسوا حياتهم للزهد و التعبد. بيبقى ملحق بيه كنيسه للصلا، اتبنت فى مصر اعداد كبيره من الأديره فى الصحارى لكن معظمها اتخرب و ما فضلش منها إلا عدد صغير فى مناطق متفرقه اتجددت على مر السنين، من اشهرها دير سانت كاترين فى سينا (من القرن 6)، و دير انطونيوس فى وادى عربة (من اواخر القرن 4)، و دير المحرق فى نزالى جنوب، ودير سمعان فى أسوان.

أديرة الراهبات فى مصر بترجع للقرن الخامس، و اهمها دير مار جرجس و دير ابو سيفين فى مصر القديمه فى القاهرة.

بتحتفظ الأديره بمجموعات من الايقونات و المخطوطات التاريخيه المهمه.



</doc>
<doc id="7186" url="https://arz.wikipedia.org/wiki?curid=7186" title="الدير البحرى">
الدير البحرى

الدير البحرى او معبد حتشبسوت الجنازى فى طيبة الغربيه، فى جنوب مصر ، اللى كرسته الملكه حتشبسوت للاله امون. صممه المهندس المصرى سنموت.

الدير البحرى موقع اثرى مهم، اتنقشت على حيطانه مناظر سجلت اخبار البعثه التجاريه المصريه اللى بعتتها الملكه لبلاد بونت ، و مناظر بتصور ولادتها الالاهيه بعد ما حملت فيها امها من الاله امون نفسه ، و مناظر من حفلة تتويجها.


</doc>
<doc id="7188" url="https://arz.wikipedia.org/wiki?curid=7188" title="دير الجبراوى">
دير الجبراوى

دير الجبراوي ، منطقه اثريه فى محافظة اسيوط ، مصر ، على الشط الشرقى للنيل. فيها مقابر محفوره فى الصخر من عصر الدوله القديمه لحكام الاقليم 12 من اقاليم الصعيد .


</doc>
<doc id="7192" url="https://arz.wikipedia.org/wiki?curid=7192" title="عماد متعب">
عماد متعب

عماد متعب واسمه بالكامل "عماد محمد عبد النبي ابراهيم متعب" لاعب كورة قدم مصرى، اتولد فى 20 فبراير سنة 1983 فى بلبيس تبع محافظة الشرقية ، لاعب نادي الاهلي ، وكان لعب لنادي اتحاد جدة السعودي ولعب برضه لنادى ستاندر لييج البلجيكى قبل مايرجع تانى للنادى الاهلى . بيلبس الفانلة نمرة 10 مع النادى الاهلى والمنتخب الوطني المصرى لكرة القدم .

مع نادي الاهلي :


مع المنتخب الوطني

مصر بطل كأس الآمم الافريقية 2006

مصر بطل كأس الآمم الافريقية 2008 .

مصر بطل كأس الآمم الافريقية 2010


</doc>
<doc id="7193" url="https://arz.wikipedia.org/wiki?curid=7193" title="معركة مرج الصفر">
معركة مرج الصفر

معركة مرج الصُفر ( بضم الصاد )، معروفه كمان باسم معركة شقحب، معركه تاريخيه مهمه و حاسمه بدت يوم السبت 20 ابريل 1303 و استمرت تلت تيام فى سهل شقحب جنب جبل غباغِب جنوب دمشق ، بين الجيش المصرى بقيادة السلطان الناصر محمد بن قلاوون و الامرا المماليك المصراويه، و مغول فارس بقيادة قتلغ شاه نويان (قطلوشاه) اللى كان واحد من أكبر قواد غازان خان . إلخان مغول فارس. انتهت المعركه بهزيمه كبيره للمغول و طردهم من الشام و وقف خطر زحفهم على مصر.

هزيمة المغول فى معركة عين جالوت على ايد السلطان قطز ما انهتش طموحاتهم فى الاستيلاء على الشام و الزحف على مصر ، بالعكس زاد حقدهم و غلهم، و بقوا عايزين ينتقموا و ياخدوا بتارهم. مباشرة بعد وفاة قطز، هجم المغول بقيادة " بيدرا " على البيره و بعدها هاجموا حلب و احتلوها ، و فى سنة 1277 غلبهم السلطان الظاهر بيبرس و بهدلهم فى معركة الأبلستين فى اسيا الصغرى هما و حلفائهم السلاجقه، و كان ناوى يرجع لهم تانى لولا انه اتوفى بعدها بكام شهر. و فى سنة 1280 غلبهم السلطان المنصور قلاوون جنب حلب و بعدها بسنه طلع لهم تانى من مصر و غلبهم جنب حمص بعد ما هاجموا الشام بقيادة آباقاخان (أباقا) ابن هولاگوخان (هولاكو).

بعد وفاة المنصور قلاوون حكم ابنه الأشرف خليل اللى فتح عكا (1291) و طرد الصليبيين منها و من سواحل الشام و كان ناوى يروح يطرد المغول من بغداد بعد ما استفزه الخانهم گيخاتوخان (كيختوا) ، لكن الأشرف اتوفى ، و اتنصب مكانه أخوه الصغير الناصر محمد بن قلاوون اللى مسك الحكم تلت مرات و كانت اول مره و هو لسه عنده تسع سنين.

فى سنة 1299 ، فى فترة حكم الناصر محمد التانيه ( 1299-1309 )، اللى بدأها و هو عنده بتاع 14 سنه ، أغرى المغول صغر سنه و خلافات الامرا، فهجموا بقيادة محمود غازان على الشام. لما اتسلطن الملك الناصر نايب الشام " قبجقن " اللى هرب وراح قعد عند المغول، أغرى غازان بسهولة الزحف على الشام بسبب صغر سن السلطان الناصر وانشغال الامرا فى خلافاتهم ، فطلع الناصر محمد من القاهره بالجيش عشان يحاربهم و انضمت ليه قوات من العربان و الشوام ، و قامت معركه كبيره اتعرفت باسم معركة وادى الخزندار و فيها انتصر المغول و استولوا على دمشق ، و انسحب الجيش المصرى على مصر و وراه الاف اللاجئين و النازحين الشوام اللى من كترهم القاهره ما بقتش سيعاهم ، وكانت مأساه كبيرة للناصر محمد اللى قعد يعيط و يبتهل فى المعركه و هو شايف جيشه بينهار قدام المغول ، و رجع مصر لوحده و معاه اتناشر من مماليكه فضلوا معاه، و دخل قلعة الجبل و هو فى غاية الحزن <ref name="الشيال، 2/181">الشيال، 2/181</ref>.

لما رجع الناصر محمد القاهره بدا على طول يجهز لمعركه جديده عشان يطلع المغول من الشام ، و استدعى كل صناع السلاح من انحاء مصر و جمع فلوس و خيول و عتاد و عساكر . و جاب نايب الحسبه مجدي الدين عيسى عشان يخلى الفقها يطلعوا فتوى بفرض ضريبة حرب ع الناس زى ما عمل قطز قبل معركة عين جالوت، لكن " الشيخ تقي الدين محمد بن دقيق العيد " ما رضاش و قالهم ان ايام قطز الشيخ ابن عبد السلام كان وافق على تطليع فتوى بعد ما قطز اجبر الأول كل الأمرا انهم يتبرعوا بدهبهم و فضتهم و صيغة ستاتهم و ولادهم و بعد ما حلفوا له ان ده كل اللى حيلتهم و لما ما كفاش طلع ابن عبد السلام فتوى بفرض ضريبه دينار واحد على كل مصرى. و انتهى الموضوع برفض اصدار الفتوى ، فاتفرضت ضريبه قيمتها من 10 ل 100 دينار على التجار و الأغنيا الميسورين كل حسب سعته. و استلفت الدوله فلوس من التجار و اتجمعت تكاليف المعركه بالطريقه دى .
و الناصر محمد بيجهز نفسه وصلت القاهره اخبار ان غازان ساب دمشق و مشى، و انه عين قبجق المنصوري نايب ليه فى دمشق و بكتمر السلاح دار نايب ليه على حلب ، تحت حماية نايبه المغولى قتلغ شاه نويان (قطلوشاه) ، ووعد بالعودة لغزو مصر ، بعد ما قالهم : " إحنا سبنا نوابنا فى الشام فى ستين الف محارب ، و ناويين نرجع ليها فى الخريف ، والدخول فى الديار المصرية وفتحها " . قبجق كان نايب على دمشق ايام حكم السلطان لاجين ( 1296 - 1299 ) لكن هرب عند المغول هو و بكتمر و كام امير بسبب خوفهم من سيف الدين منكوتمر نايب السلطنه أياميها و قعدوا عند غازان .

لما سمع الناصر محمد بالموضوع بعت لهم و قالهم يرجعوا لولاءه فوافقوا و رجع قبجق على مصر و نزل الامير أرجواش (نايب قلعة دمشق ) من القلعه اللى المغول كانوا محاصرينه فيها و رجع الخطبه للملك الناصر على منابر دمشق بعد ما قعدت تتقال لغازان بتاع تلت تشهر ، و بعت الامرا سلار و بيبرس الجاشنكير على دمشق و بعتوا من هناك قوات هاجمت المغول فى حلب، و هرب كام مغولى من حلب و قالوا لغازن ان قبجق غدر بيه فاتغاظ منه. الناصر محمد كافىء قبجق بتعينه نايب على الشوبك و عين العادل كتبغا اللى كان سلطان على مصر قبل ما يعزله لاجين نايب على حماة و دى كانت حاجه غريبه ما حصلتش لا قبل و لا بعد ، ان سلطان بقى نايب سلطان على مدينه. و بعت الناصر عساكر على جبل الدروز عشان يرجعوا الحاجات اللى نهبها الدروز من العسكر وقت انسحابهم على مصر بعد هزيمتهم فى معركة وادى الخزندار. و طلب الدروز الامان و سلموا المنهوبات .

شويه و وصل القاهره وفد من غازان بيطلب الصلح. الملك الناصر وافق ع الصلح و رد عليه : " إذا جنح الملك للسلم جنحنا لها " . و دى كانت مناوره من غازان عشان يضيع وقت و يجس نبض الملك الناصر و يشوف نيته و تحركاته ايه قبل ما يهجم ع الشام . و ده اللى حصل، فبعدها بكام شهر وصلت الاخبار ان غازان حاشد جيش و بيتأهب لدخول الشام ، فبعت الملك الناصر من القاهره على دمشق 3000 من العسكر بيقودهم بيبرس الجاشنكير و شوية امرا، و هناك لقيوا ناس مذعوره جايه هربانه من حلب و حماه، واهل دمشق بيجهزوا نفسهم للهروب هما كمان ، فبعت بيبرس الجاشنكير للملك الناصر فى مصر يقوله لازم يجيب الجيش و ييجى بسرعه .

غازان جهز جيش قوامه 80.000 محارب مغولى، و امر القائد قتلغ شاه نويان (قطلوشاه) انه يروح بيهم ياخد الشام. لما عرف قتلغ شاه ان الملك الناصر لسه فى مصر و ما طلعش بالجيش المصرى و ان مفيش فى الشام غير العسكر الشامى، اتشجع و راح على حماة، و اول ما العسكر هناك شافوا طلايع الجيش المغولى حطوا النايب العادل كتبغا ، اللى كان عيان، فى محفه و هربوا بيه على دمشق. الناس فى دمشق بقت مرعوبه و ابتدوا يهربوا، و اللى قعدوا راحوا على الجوامع يبتهلوا و يدعوا ربنا ينجيهم، و كانت ليلتها اول ليالى شهر رمضان .

فضلت الناس فى الشام مستنيه وصول الجيش المصرى عشان ينقذهم وكل الوقت ما كان بيعدى كان قلقهم بيزيد وبقت الناس مرعوبه وبتسأل إمتى حايوصل الجيش المصرى واضطربت دمشق بأهلها وهربت الناس عشان تنجا بنفسها لدرجة انها سابت عيالها .

خرج الناصر محمد من القاهره بالجيش المصرى بعد ما عين عز الدين أيبك نايب غيبه فى مصر و دقت البشاير فى دمشق بخروج الملك الناصر بجيش مصر من القاهره. و فى يوم 20 ابريل 1303 وصل الملك الناصر عقبة شجورا ، لما الناس شافوه فرحوا و هللوا و جريوا الامرا عليه عشان يستقبلوه. و هيصة وصول الناصر شغاله جت اخبار ان الجيش المغولى وصل فبسرعه شال العسكر اسلحتهم و اتفق الامرا انهم يحاربوا الجيش المغولى فى شقحب تحت جبل غباغب .

اصطف الجيش اللى كان تعداده بتاع 200.000 ، و وقف الملك الناصر فى القلب و وقف جنبه الامرا سلار و بيبرس الجاشنكير و عز الدين أيبك الخازندار و كام امير ، و معاهم الخليفه العباسى اللى راح معاهم من القاهره .

فى ميمنة الجيش وقف الحسام لاجين أستادار ( حسام الدين لاجين الرومي ) مع كذا امير و على يمينهم الامير قبجق بعسكر حماة و العربان. و فى ميسرة الجيش وقفوا عساكر حلب تحت قيادة الامرا بكتاش الفخرى و قرا سنقر. بعد ما استعرض الملك الناصر الجيش انطلق قطلغ شاه زى السهم على راس فرقه عددها 10 الاف محارب مغولى و دخل بيهم فى ميمنة الجيش اللى اترجت رجه جامده و اتقتل فيها قائدها الامير الحسام لاجين أستادار. لكن امرا القلب و الميسره عززوا الميمنه اللى كانت خلاص حا تضيع و قاوم الامرا سلار و بيبرس الجاشنكير مقاومه مستميته لغاية ما قدروا يزقوا المغول المهاجمين <ref name="المقريزى،السلوك 2/ 357">المقريزى،السلوك 2/ 357</ref>. لكن حصلت فركشه فى الميمنه بعد ما الحسام لاجين ما اتقتل مع كام امير و قدر شوية مغول انهم يعدوا خطها و يبقوا وراها، فده خلى ناس تفتكر ان الجيش بيتقهقر و بينهزم ، فقعدو الستات الشوام اللى جم من دمشق يصوتو و يلطمو و يشدو فى شعرهم و العيال اللى معاهم قعدت تصرخ و كانت الناس حا تتخبل . فى فصل " التحام قتلغشاه نويان بجيش مصر " بيوصف رشيد الدين الهمذاني مؤرخ المغول اللحظات دى بقوله : " فهزمت ميسرة جيشنا ميمنتهم، و اتقتل منهم تلتاشر أمير من أمرائهم الكبار، من ضمنهم حسام الدين أستاد الدار. و اتقتلت أعداد كبيره. الباقيين بقوا منهكين بالجروح، و اتقهقروا مهزومين فراح وراهم جمع من أبطالنا، و طاردوهم لكذا فرسخ " .

قتلغ شاه كمان افتكر انه كسبان لإنه ما كانش دريان ان الجيش المصرى اللى بيقوده الناصر محمد لسه ما دخلش المعركه بكل ثقله و لا كان دريان اصلاً ان فيه جيش مصرى موجود ولسه مادخلش.

قدرت ميسرة الجيش المصرى انها تضغط على ميمنة جيش المغول و بيقول مؤرخ المغول رشيد الدين الهمذاني ان قتلغ شاه نويان انحرف من القلب للميسرة وبكده: " بقيت الميمنة منعزلة وحيدة ، فهزمتها ميسرة المصريين و تقهقر الجنود " .

لما وقف القتال على أخر النهار، طلع قتلغ شاه على ربوه قريبه و هو فاكر انه انتصر و ان قواته بتطارد عسكر الجيش المنهزم، بس لما بص من فوق الربوه شاف ميسرة جيش الناصر محمد واقفه فى مكانها و راياتها بترفرف فى الهوا، فاحتار من اللى شافه و طلب يجيبوله اسرى و كان منهم الأمير عز الدين أيدمر ، و سأله قتلغ شاه هو مين فقاله عز الدين : " أنا من أمرا مصر " ، فاتخض قتلغ شاه و عرف ان الجيش المصرى وصل و موجود فى الميدان .

بات العسكر على ضهور الحصنه، و قعدت الطبول تدق طول الليل، و قعد بيبرس الجاشنكير و سلار و قبجق و الامرا يلفوا ع العساكر ينظموا صفوفهم و يطلبوا منهم اليقظه و الحذر. على الفجريه نزل قتلغ شاه بعساكره من الربوه، فطلعوا لهم المماليك السلطانيه و استقتلوا فى القتال و رشوهم بالسهام لغاية ما اضطروا ينسحبوا ع الربوه ع الضهريه.

عرف الامرا من الأسرى ان الجيش المغولى بيعانى من العطش و محتاج مايه فحاصروا الربوه. و بيحكى مؤرخ المغول رشيد الدين الهمذاني : " اشتد الظمأ بالناس و الدواب، و قد طوق المصريون تلك الربوه " .

لما نزل المغول تالت يوم فى الفجر و راحوا على نهر قريب عشان يشربوا، سابوهم شويه لغاية ما وصلوا شط النهر و راحوا هاجمين عليهم و قتلوا فيهم، فبقم المغول يجروا و العسكر و الناس وراهم، و قتلوا منهم اعداد كبيره جداً لدرجة ان قتلغ شاه عدى نهر الفرات بعدد صغير من عسكره اللى اتبقى.

بعد الإنتصار بعت الملك الناصر الأمير بدر الدين بكتوت على القاهره عشان يوصل بشارة النصر الكبير ، و راح هو على دمشق اللى اتزينت و معاه الخليفه، و طلعت الناس تحييه و تهنيه بفرحه كبيره لدرجة ان الناس بقت تعيط من فرحتها.

نزل الناصر محمد فى قصر الأبلق و صلى العيد فى دمشق، و رجع على مصر و دخل القاهره عاصمة ملكه من باب النصر و سط الزينه و الزيطه، و مع عسكر جيش مصر رووس المغول و اسراهم و اعلامهم المنكسه. بيحكى المؤرخ : " وعادت العساكر المنصورة الى مصر المحروسة غانمين، وأهلك الله الطائفة الباغين، وأفناهم بالقتل أجمعين .. وقد ملئت أيديهم من المغانم والمكاسب، وابتهجت نفوسهم ببلوغ الأمل والمآرب، وتحت صناجقهم من الأسرى مالا يحد ولا يحصى ولا يعد " . بعد ما وصل الناصر محمد القاهره زار تربة أبوه المنصور قلاوون وبعدين طلع قلعة الجبل و هو راكب حصانه على الارض اللى اتفرشت بالحرير. و بعد ما انعم على الامرا طلب يجيبوا المغنيين من كل نواحى مصر و اتعملت احتفالات و استعراضات كبيره، و كانت من الايام المجيده فى تاريخ مصر <ref name="المقريزى،السلوك 2/ 359-360">المقريزى،السلوك 2/ 359-360</ref>.

اتقالت أشعار عن إنتصار الناصر محمد بن قلاوون على المغول كان من ضمن أبياتها : " أنا ناصر الدين الحنيف محمد .. وإلى قلاوون المعظم أنتمى. فلأركبن جواد عزم ثابت .. يطوى القفار الى الوغى يتقدم. او ما رأى قازان يوم نزاله .. لما حملت عليه حملة ضيغم. وتركت أجساد المغول رمى بها .. والخيل تعثر فى القنا المتحطم " .

لما وصلت اخبار هزيمة الجيش المغولى همذان، اتقهر المغول قهره كبيره ، و اتغم غازان غم ما بعده غم، لدرجة انه عيي و نزل الدم من مناخيره، و امر بإعدام قتلغ شاه لكن عفى عنه و جابه و تف عليه و خلى كل الموجودين يتفوا عليه . اتعملت محاكمه للقواد المغول و اتعدم القواد آغوتاى ترخان ، و طوغان تيمور . غازان ما عمرش بعد الهزيمه دى و مات مكمود فى 11 مايو 1304 بعد ما حكم حوالى تسع سنين .



</doc>
<doc id="7207" url="https://arz.wikipedia.org/wiki?curid=7207" title="1492">
1492

1492



</doc>
<doc id="7210" url="https://arz.wikipedia.org/wiki?curid=7210" title="محمد حسنين هيكل">
محمد حسنين هيكل

محمد حسنين هيكل (23 سبتمبر 1923 - 17 فبراير 2016) صحفى و مؤرخ مصرى ، بدا حياته الصحفيه ايام لما كانت مصر مملكه . بعد ثورة 23 يوليه بقت ليه علاقه بالظباط الاحرار و جمال عبد الناصر و يقى مطلع على الاحوال السياسيه فى مصر لمده أكتر من خمسين سنه 
. و كان رئيس جورنال الاهرام.

بعد ثورة يوليه و قرب هيكل من مواقع الاحداث فى خمسينات و ستينات القرن العشرين محمد حسنين هيكل بقا له دور مهم فى الحياه السياسيه المصريه داخلياً و خارجياً ، و فى فترة السبعينات مع تغيير نظام الحكم فى مصر فضل قريب من الرئيس انور السادات لحد ما اختلف معاه و بعد عن نظام الحكم.

بعد ما عقد الرئيس السادات معاهدة السلام المصريه الاسرائيليه بعد اتفاقيات كامب ديفيد مع اسرائيل و قدر يسترد بقية سينا ، انضم هيكل للكتاب و الصحفيين اللى هاجمو الاتفاقيه و صوروها بطريقه سلبيه ساعات بدعم من الانظمه العربيه اللى رفضت الاتفاقيه، فإتقبض عليه هو و عدد كبير من الكتاب و الصحفيين فى عمليه اتسمت " اعتقالات سبتمبر ". بعد إغتيال الرئيس السادات فى اكتوبر 1981 افرج الرئيس الجديد حسنى مبارك عن هيكل و المعتقلين. بعد الافراج عن هيكل الف كتاب سماه " خريف الغضب " انتقد فيه الرئيس السادات و سياسته من وجهة نظره.

قرب هيكل من جمال عبد الناصر و نظام الحكم فى مصر فى فترة خمسينات و ستينات القرن العشرين خلاه مطلع على وقائع و احداث الفتره المهمه دى من تاريخ مصر. هيكل عاصر قيام ثورة 23 يوليه و حرب السويس و حرب 1967 و انتقال السلطه من نظام جمال عبد الناصر لأنور السادات و التحولات السياسيه و الاقتصاديه اللى واكبت التغيير. بالإضافه لكده هيكل كانت ليه علاقات بصحفيين و سياسيين بره مصر فكان مطلع كمان على وجهات النظر الخارجيه فيما يخص مصر. ده ادى هيكل معلومات كتيره و بقى مؤرخ مهم جداً لفتره مهمه من تاريخ مصر خاصة انه نشيط فى التدوير على المستندات التاريخيه اللى ليها علاقه بالفتره دى.

بطبيعة الحال هيكل بسبب قربه من جمال عبد الناصر و نظام حكمه و بعدين ابعاده فى عهد انور السادات و حسنى مبارك خلاه منحاز لسياسة جمال عبد الناصر و عداءه للسادات و مبارك و سياستهم.

هيكل عمل سلسله من البرامج التأريخيه على قناة الجزيره اظهر فيها براعه تأريخيه لكن بعداء لنظم الحكم اللى جت بعد جمال عبد الناصر و عشان كده بتكمن أهميته أكتر فى الجانب التأريخى لفترة الخمسينات و الستينات عن ارائه اللى ما قدرش يحيدها.



</doc>
<doc id="7213" url="https://arz.wikipedia.org/wiki?curid=7213" title="В (كيريلى)">
В (كيريلى)

ڤه (В, в), نطق اسم الحرف: , و هو تالت حرف فى الحروف الكيريلى, و الحرف ده بيعبّر عن نطق . شكله شبه الحرف اللاتينى الكبير B, بس بيتنقط بـ طريقه تانيه.


</doc>
<doc id="7227" url="https://arz.wikipedia.org/wiki?curid=7227" title="حسن الصفار">
حسن الصفار

حسن الصفار شيخ سعودى شيعى ولد سنة 1958 م فى القطيف، شرق السعوديه. شيخ دين ومفكر سعودى معروف ، إتعلم القرآن من ضمن كتاتيب الاهليه فى المنطقه الشرقيه فى السعوديه. درس الابتدائيه فى مدرسة "زين العابدين" فى القطيف ، و إتنقل لـ مدرسة الامين المتوسطة. سافر لـ مدينة النجف الشيعية العراقية عشان يلتحق فى الحوزة العلمية سنة 1971 م ، وسافر بردو لـ مدينة قم الايرانيه سنة 1973 م ودخل مدرسة "الرسول الأعظم" الشيعيه فى الكويت سنة 1974م وخد دروس عند شوية شيوخ ومنهم: محمد الحسينى الشيرازى، ومحمد تقى المدرسى، والميرزا حسن الحائرى وغيرهم.

ابتدا حسن الصفار ممارسة الخطابه الدينيه سنة 1968 م وكان عمره 11 سنة، واستضافته شوية جمعيات عشان إحياء المواسم الشيعيه فى القطيف و البحرين و الكويت و عمان، وكمان زيارته لدول منطقة الخليج العربيه زى قطر و مدينة دبى الإماراتيه وقم وطهران وباع اكتر من 80 كتاب من الكتب بتاعه. فى مختلف المجالات الثقافيه والدينيه، وشويه منها اتّرجم الى لغات تانيه، مثل الانجليزى.

اتنشرت مقالاته وتفكيره فى جورنالات الخليج ومنها "جريدة اليوم السعوديه" و"الوطن الكويتيه" و"الايام البحرينيه".

هو دلوقتى عضو فى الهيئه الاستشاريه لـ"مجلةالكلمة" و الهيئة الاستشارية لـ"مجلةالوعي المعاصر". و هو عضو فى "الجمعيه العموميه للمجمع العالمى للتقريب بين المذاهب الاسلاميه"، وشارك فى مؤتمرات "الحوار الوطنى" فى السعوديه، و مؤتمرات "مركز الشباب المسلم فى الولايات المتحدة الامريكيه"، و شوية مؤتمرات "وزارة الأوقاف والشئون الاسلامية" فى الكويت، و "وزارة الأوقاف والشئون الاسلامية" فى البحرين. وهو عمل شوية مؤسسات ثقافيه وجماعيه فى مناطق مختلفه.



</doc>
<doc id="7237" url="https://arz.wikipedia.org/wiki?curid=7237" title="فالفا">
فالفا

ڤالڤا (; عربى: فرج) هى اعضاء الجنس الخارجيه فى الانثى.


</doc>
<doc id="7238" url="https://arz.wikipedia.org/wiki?curid=7238" title="شنوده التالت (بابا اسكندريه)">
شنوده التالت (بابا اسكندريه)

البابا شنوده التالت (بالميلاد:نظير جيد روفائيل) (اتولد فى قرية سلام، اسيوط فى 3 اغسطس 1923 و اتوفى يوم 17 مارس 2012) كان البابا رقم 117 من باباوات اسكندريه للمصريين الاورثوذوكس من سنة 1971. اتخرج من كلية الاداب قسم تاريخ من جامعة فؤاد الاول (جامعة القاهره دلوقتى) سنة 1947 و اشتغل مدرس بالنهار ، و درس فى الكليه الاكليريكيه بالليل لحد ما اتخرج منها سنة 1949 و اخد بكالوريوس فى اللاهوت.

اترهبن سنة 1954 و اترسم قسيس و بعدين قمص سنة 1965 و بعدين بقى اسقف سنة 1962. كان اسقف للتعليم و التربيه الكنسيه قبل ماينتخب لكرسى البابويه بالقرعه الهيكليه سنة 1971. البابا شنوده التالت ليه مؤلفات لاهوتيه عميقه.

بعد ماخلص دراسته فى جامعة فؤاد الاول ( جامعة القاهره دلوقتى ) فى قسم التاريخ فة كلية الاداب و درس تاريخ مصر الفرعونى و الاسلامى الحديث أخد الليسانس بتقدير ممتاز سنة 1947. و هو فى السنه النهائيه فى كلية الاداب إتعلم فى الكليه الإكليركيه و بعد ما إتخرج منها بعد تلت سنين اشتغل مدرس لغه عربى و لغه انجليزى. كان بيحب الكتابه و بالذات كتابة الشعر اللى كان بارع فيه اشتغل لمدة سنه كمحرر صحفى و بعدين رئيس تحرير فى مجلة " مدارس الاحد " و فى نفس الوقت كان بيتابع دراساته العليا فى علم الاثار.

فى 18 يوليه 1954 اترسم راهب بإسم " انطونيوس السريانى " بعد ما انضم لديرالعدرا السريان ، و من سنة 1965 لسنة 1962 عاش فى الوحده فى مغاره بعيده على بعد حوالى سبعه كيلومتر من الدير و كرس وقته فى الصلا و التأمل ، وبعد سنه اترسم قسيس و عاش 10 سنين فى الدير من غير ما يطلع منه و كان من بين المرشحين للبابويه سنة 1956 ، لكن البابا كيرلس الساتت فى نهاية المطاف هو اللى بقى بطريرك اسكندريه للمصريين الاورتودوكس. و بعدها اشتغل سنة 1959 سكرتير خاص للبابا كيرلس الساتت. و بعدين بقى قمص سنة 1965

البابا كيرلس السادس رسمه أسقف يوم 30 سبتمبر 1962، و غير اسمه لشنوده تكريم لأشهر باحث و كاتب باللغه القبطى القديس شنوده رئيس المتوحدين و عينه أسقف التعليم و عميد المدرسة اللاهوتية القبطية الأرثوذكسية . تحت عمادة الأسقف شنودة، عدد الطلاب فى المدرسة القبطية اللاهوتية الأرثوذكسية كبر تلات أضعاف .

بعد مااتوفى البابا كيرلس فى 9 مارس 1971 اتعملت انتخابات لإختيار البابا الجديد فى 13 اكتوبر 1971 و انتخب لكرسى البابويه بالقرعه الهيكليه و اتتوج على كرسى البابويه فى الكاتدرائيه المرقسيه الكبرى فى القاهره يوم 14 نوفمبر 1971 فبقى البابا رقم 117 فى تاريخ بطاركة مصر.

بعد ما اتتوج بابا كنيسة إسكندريه زار البابا شنودة بطريرك القسطنطينية المسكونى و بابا روما ف شهر أكتوبر 1972، ، ده خللاه ليصبح أول بابا الإسكندرية يعمل ده من بعد الانشقاق الكريستولوجى بعد مجمع خلقيدونية سنة 451 و ف شهر مايو 1973 عمل بيان إتفاق مع الكنيسة الكاثوليكية الرومانية والكنائس الشرقية الأرثوذكسية والشرقية على طبيعة المسيح. يوم 10 مايو 1973، احتفل برجوع جزء من رفات القديس اثناسيوس من الكنيسة الكاثوليكية الرومانية . من 25 ل 30 سبتمبر 1974 عمل رحلة رعايه لزيارة الكنيسة الإثيوبية خلال فترة حكم الإمبراطور هيلا سيلاسى إمبراطور إثيوبيا.

اتميز عهد البابا شنوده على مدى ال 41 سنه اللى رأس فيها الكنيسه المصريه بمفارقات سياسيه و اجتماعيه كتيره خاصة انه قعد على قمة الهرم الكنسى فى فتره من اصعب و ادق الفترات فى تاريخ مصر المعاصر و اكترها حراك سياسى جوه مصر و براها . فى عهده، يوم 25 يناير 2011 ، قامت ثوره شعبيه فى مصر ضد النظام الحاكم وصلت لإستقالة الرئيس حسنى مبارك.

فى 15 نوفمبر 2009 احتفلت الكنيسه المصريه بعيد جلوس البابا شنوده و حضر الاحتفال الاف من المصريين فى كاتدرائية الأقباط الأرتودكس فى العباسيه فى القاهره، و قال البابا شنوده فى كلمته : " أنا بدون الشعب لا قيمة لى ، فالراعى بدون رعية ملوش لازمه، وأنا مسؤول عن خطأ أى فرد فيكم ، الله يطلب منى أن أعمل فى الخفا ولكننى أفاجأ بأن كل ما أقوله وأقوم بيه يعرفه الناس ، أشكركم فى عيد جلوسى».

البابا شنوده كان شخصيه مثقفه و انسانيه مشهوره بالسماحه و الحكمه و اهم مبادئها احترام الخصوم قبل الصحاب و عشان كده بيعتبر اب لكل المصريين بغض النظر عن الديانه.




ليستة بطاركة اسكندريه




</doc>
<doc id="7239" url="https://arz.wikipedia.org/wiki?curid=7239" title="فاجاينا">
فاجاينا

ڤاچاينا (‏ Vagina;‏ ‏ Vagin;‏ مهبل) هو ممر انبوبي الشكل بيتكون من الياف عضلية وبيوصل من الڤالڤا لحد السيرڤكس (عنق الرحم).


</doc>
<doc id="7242" url="https://arz.wikipedia.org/wiki?curid=7242" title="مدبحة مدرسة فينينيدين">
مدبحة مدرسة فينينيدين

مدبحة مدرسة "ڤينينيدين" ( Winnenden) حصلت يوم 11 مارس سنة 2009 فى واحده من المدارس الثانوى فى ڤينينيدين، ألمانيا.
مات فيها 16، بما فيهم الجانى "Tim Kretschmer" اللى كان عنده سبعتاشر سنه و هو خريج المدرسه.

ضرب النار ابتدا حوالى الساعه 09:30 الصبح (بتوقيت وسط اوروپا). و شهود العيان قالو إن الجانى كان بيضرب النار بصوره عشوائيه فى الفصول الدراسيه والممرات.


</doc>
<doc id="7244" url="https://arz.wikipedia.org/wiki?curid=7244" title="اراتوسثينس">
اراتوسثينس

اراتوسثينس ( برقه، ح 275 ق م - 195 ق م) - باليونانى Ερατοσθένης ، بالانجليزى : Eratosthenes -، عالم يونانى كان رئيس مدرسة الرياضيات السكندريه عينه بطليموس التالت رئيس ل مكتبة اسكندريه ، و استمر فى المركز ده فى عهد بطليموس الرابع. كتب شعر و الف فى الادب و الدراما و الرياضيات و الفلك و الجغرافيا و الفلسفه و التاريخ ، و صحح غلطات تاريخيه عملها المؤرخ مانيتون . معظم مؤلفاته ضاعت.


</doc>
<doc id="7245" url="https://arz.wikipedia.org/wiki?curid=7245" title="ادفو">
ادفو

أدفو، مدينه فى صعيد مصر فى غرب النيل، قاعدة مركز أدفو فى محافظة اسوان. بيربطها طريق مسفلت بمرسى علم على البحر الاحمر.

أدفو اسمها المصرى القديم " تبوت " ، و بالقبطى " إتبو ". اسمها اليونانى ابوللينوبوليس نسبه للاله حورس ( هوريس ) ابوللون ( الصقر ) <ref name="ابن تغري، هامش، 8/216">ابن تغري، هامش، 8/216</ref>.

فى مصر القديمه كانت اخر نقطة حراسه مصريه على الحدود النوبيه، و عاصمة الاقليم التانى من اقاليم الصعيد. مشهوره بـ معبد ادفو اللى بيضم معبد حورس الفخم اللى بناه بطليموس التالت ( 237 ق.م. ) للاله حورس ، و خلص بنايته بطليموس الرابع ( 212 ق.م.) من غير ما يزخرفه ، و كمل زخرفته و بنايته بطليموس العاشر و بطليموس الحداشر ، و كمل البنا و الزخرفه بالكامل سنة 57 ق.م.. و بيعتبر المعبد ده من أهم و اجمل المعابد المصريه. ادفو فيها كمان أثار رومانيه.



</doc>
<doc id="7246" url="https://arz.wikipedia.org/wiki?curid=7246" title="اخناتون">
اخناتون

أخناتون (اتوفى ح 1354 قبل الميلاد)،- بالانجليزى: Akhnaton او Akhenaten او Echnaton، و ساعات Ikhnaton-، ابتدا حكمه باسم امنحوتب الرابع، بعدين غيّره من امنحتب الرابع لاخناتون و اللى معناها باللغة المصرية ”المخلص للاله اتون“، و هو فرعون مصرى من الاسره تمنتاشر. حكم مصر من سنة 1369 لسنة 1354 ق.م.، ابن امنحوتب التالت و جوز نفرتيتى ، و المرجح انه ابو توت عنخ امون حسب اخر الابحاث اللى ظهرت نتايجها فى فبراير 2010.

اول اللى نادوا بوحدانية الاله، فغيّر العباده من الاله امون لـ”اتون“ الذي يرمز له بقرص الشمس الذي تخرج منه اشعة تصل للارض و الذي مقصود فيه انه تبعث الخير للناس وتنشر النور، وهناك ايضا مؤرخين يقولوا انه كان يقصد بـ اتون صاحب الشمس. و ليس هذا فقط فجعل عبادة اتون موحدة على مصر كلها بعد ما كان لكل اقليم اله لأن مصر لم تكن موحدة. كان لكل اقليم اله وبقيت الاقاليم محتفظة بالهتها بعد التوحيد، لكن كان عندما يرتفع شان اقليم معين يرتفع ايضا شان الاله فبيسود على بقيت الالهه. غضب عليه كهنة امون و عادوه، لهذا هجر طيبه و راح لعاصمة جديده اسسها فى اقليم الاشمونين باسم ”اختاتون“ (تل العمارنه الان) و معاه مؤيديه و مساعديه، و اعلنها حرب ضد امون و كهنته. نادى بالصدق و دعا للحق فى كل شئ. بعد ما اتوفى انتهت دعوته و سيطر كهنة امون مره أخرى على ديانة مصر.
انا اردت انا اعطي التلخيص 
من مسلسل يوسف الصديق
امنحوتب الرابع هو اخناتون بعد دعوة سيدنا 
يوسف له بالتوحيد

اخناتون كان ابن امنحوتب الثالث و الملكه تى الصغير و مات اخوه الكبير الامير تحتمس و هو صغير.



</doc>
<doc id="7247" url="https://arz.wikipedia.org/wiki?curid=7247" title="اخميم">
اخميم

إخميم اسمها فى المصرى القديم خنت-مين و بالقبطى خمين و باليونانى خيميس و بانوبوليس ، مدينه فى صعيد مصر على شرق النيل فى اتجاه مدينة سوهاج. قاعدة مركز اخميم فى محافظة سوهاج. 
اخميم فى العصر الفرعونى كانت عاصمة فسم " خمينو " و فى العصر الرومانى كانت عاصمة قسم " بانوس ".

فى العصر المسيحى اشتهرت بـ اديرتها الكتيره. فى بداية العصر الإسلامى بقت عاصمة كورة الإخيميه و استمرت على الوضع ده لغاية نهاية العصر المملوكى. بعد الغزو العثمانى الإخيميه اتلغت و بلادها اتضافت لولاية جرجا و بقت إخميم تابعه لمركز سوهاج. فى سنة 1903 صدر قرار من الداخليه بفصل البلاد اللى على شرق النيل عن مركز سوهاج و تحويلها لمركز باسم إخميم. بتشتهر إخميم بنوع معين من المنسوجات الصوفيه و بيتنسب ليها المتصوف المصرى ذو النون.


</doc>
<doc id="7260" url="https://arz.wikipedia.org/wiki?curid=7260" title="احمد صبرى">
احمد صبرى

أ"حمد صبري"

تاريخ الميلاد: 20/04/1889

تاريخ الوفاة: 08/03/1955

أحمد صبرى' ، رسام مصرى كبير من مواليد محافظة القاهره سنة 1889.

هو من أبرز رواد الفن التشكيلي في مصر. و خاصة فن البورتريه.

اعتبره كثير من النقاد ابو التأثيرية المصرية .

كان لمرارة اليتم ابلغ الأثر في تشكيل شخصية أحمد صبري الفنية


 الوظائف و المهن التى اضطلع بها الفنان 












 قطاع الفنون التشكيلية، وزارة الثقافةز 


</doc>
<doc id="7261" url="https://arz.wikipedia.org/wiki?curid=7261" title="احمد شفيق (مؤرخ)">
احمد شفيق (مؤرخ)

احمد شفيق حسن موسى (القاهرة، 28 مايو 1860 - القاهره، 17 اكتوبر 1940 )، مؤرخ مصرى ، اتولى رياسة الديوان الخديوى فى عهد عباس التانى ، و بالتالى كان مطلع على مسائل الدوله المصريه فى الفتره دى . له مؤلفات مهمه كتيره منها " حوليات مصر السياسية " (اجزاء)، و " مذكراتى فى نصف قرن " ، و " الرق فى الاسلام ".


</doc>
<doc id="7262" url="https://arz.wikipedia.org/wiki?curid=7262" title="احمد حسنين باشا">
احمد حسنين باشا

احمد حسنين باشا (1889 - 9 فبراير 1946)، كان رحاله و مستكشف و رياضى و سياسى مصرى. اتعلم فى القاهره، مصر ، و اكسفورد، انجلترا. عمل رحله استكشافيه فى صحرة مصر الغربيه من ساحل البحر المتوسط لغاية دارفور، و كتب كتاب عن رحلته دى.اشتغل فى الاول مساعد مفتش بوزارة الداخليه وبعدين بقى امين للملك فؤاد فى سنة 1924 و حطه الملك فؤاد رائد للملك فاروق الاول لما راح الملك فاروق يدرس فى لندن فى اكتوبر 1935. واتولى رياسة الديوان الملكى المصرى فى سنة 1940.اتعرف عنه انه عنده مكر و دهاء سياسى كبير. احمد حسنين باشا كان رياضى و بطل فى لعبة السيف (الشيش) و كان رئيس الفريق المصرى فى الالعاب الأوليمبية اللى كانت فى بروكسل فى سنة 1920. و مسك رئاسه النادى الاهلى و نادى السلاح الملكى.

فى يوم 9 فبراير 1946 مات فى حدثة عربيه خبطت عربيته فوق كوبرى قصر النيل, كان فيه كلام عن تورط الانجليز و سير لامبسون فى تخطيط الحادثه عشان احمد حسنين اتسبب فى نقله من مصر بعد ما لامبسون امر بمحاصرة القصر الملكى و محولته لخلع الملك فى حادثة 4 فبراير 1942.


</doc>
<doc id="7263" url="https://arz.wikipedia.org/wiki?curid=7263" title="اراميين">
اراميين

آراميين ، قبايل ساميه عاشت فى وادى الفرات الأوسط من سنة 2000 قبل الميلاد، و اكتسبوا اسمهم ح سنة 1100 ق.م. ، بعد ما قابلوا الاموريين و الحيثيين فى وادى العاصى. احتلوا دمشق ، واقتبسوا حضارة الاموريين و الكنعانيين ، و اسسوا دولتهم فى اواخر القرن 11 ق.م.، و اتسعت تجارتهم ناحية الشرق و الغرب ، و انتشرت لغتهم اللى بقت ح سنة 500 ق.م. لغه رسميه بين مقاطعات الامبراطوريه الفارسيه.


</doc>
<doc id="7264" url="https://arz.wikipedia.org/wiki?curid=7264" title="اردشير الاول">
اردشير الاول

أردشير الاول او اردشير البابکان (بالفارسيه "اردشیر پاپگان"، اتوفى حوالى 240 ) ، ملك فارس من سنة 226 لسنة 240. وحد فارس و اسس الاسره الساسانيه. قويت دولته بتأييد الكهنه، و رجعت الديانه الزرداشتيه. حارب الكسندر سيچريوس و غلبه (232 ) ، و استولى على ارمينيا. اشتهر بالعدل و القوه. بعد ما اتوفى حكم بعده شابور الاول.


</doc>
<doc id="7265" url="https://arz.wikipedia.org/wiki?curid=7265" title="ارسطرخس">
ارسطرخس

أرسطرخس ( عاش فى القرن 3 قبل الميلاد ) ، فلكى عاش فى اسكندريه، مصر ، و انتمى للمدرسه السكندريه فى العصر البطلمى. من اول العلما اللى حطوا نظريات عن حركة الارض حوالين الشمس، و دوارانها حوالين محور مايل على مستوى البروج.


</doc>
<doc id="7266" url="https://arz.wikipedia.org/wiki?curid=7266" title="ارسينوى (اسم)">
ارسينوى (اسم)

أرسينوى -Ἀρσινόη - ، اسم لأربع اميرات مصريات من البطالمة. الاسم كان اصلاً لأم بطليموس الاول. الاميرات اللى اتسموا بإسمها هما :





</doc>
<doc id="7270" url="https://arz.wikipedia.org/wiki?curid=7270" title="ارسينوى (مدن)">
ارسينوى (مدن)

أرسينوى ، مدن فى مصر فى العصر البطلمى ، اتسمت على أسامى ملكات ، أهمها كانت ارسينوى عاصمة اقليم الفيوم اللى سماها بطليموس التانى بالاسم ده عشان يخلد ذكرى مراته ارسينوى التانيه.



</doc>
<doc id="7271" url="https://arz.wikipedia.org/wiki?curid=7271" title="ذو النون المصرى">
ذو النون المصرى

ابو الفيض ثوبان ذو النون المصرى ( اخميم ، مصر ، 771 - الجيزه ، 859 ) صوفى مصرى نوبى كان عالم فى الشريعه الاسلاميه و علوم الحقيقه و علوم الصنعه " الكيميا " ، وله كتب فيها زى " كتاب الركن الأكبر " ، و " كتاب الثقة فى الصنعة " ، و " كتاب العجائب ". اول واحد فى مصر يتكلم فى الأحوال و المقامات.

المعرفه عنده تلت انواع : " معرفة العامة " ، و " معرفة الحكما " ، و " معرفة الخاصه من الاوليا الصالحين ". و المعرفه الاخيره دى ما بتحصلش عن طريق التعلم و الاكتساب و الإستدلال. و عنده ان فيه حب متبادل بين ربنا و الانسان، و ان اللى بيدوق الحب الإلاهى بيعرف الذات الإلاهيه و بيبقى من العارفين المقربين.




</doc>
<doc id="7272" url="https://arz.wikipedia.org/wiki?curid=7272" title="ربابه">
ربابه


</doc>
<doc id="7274" url="https://arz.wikipedia.org/wiki?curid=7274" title="سيرابيس">
سيرابيس

سيراپيس Serapis ، اله اخترعه الكهنه فى عهد بطليموس الاول مؤسس الدوله البطلميه فى مصر للتوفيق بين المصريين و اليونانيين عن طريق الدين. سيراپيس كانت مراته ايزيس Isis و ابنه هاربوكراتس Harpocrates ، وكان بيتمثل للمصريين على شكل العجل المقدس أبيس و لليونانيين على شكل الاله زيوس Zeus. بيختلف العلما و الباحثين فى اصله و شخصيته، و ان كان ما بيخرجش عن كونه الاله المصرى أوزوريس-أبيس Osiris-Apis اللى اشتق منه اسم سيراپيس، يعنى العجل المقدس أبيس-بعد وفاته.

كان لسيراپيس معبد كبير فى منطقة ابو قير فى شرق اسكندريه كانت الناس بتحج ليه فى العصر البطلمى عشان تاخد البركه و طلب الشفا لكن دمره المسيحيين بعد دخول المسيحيه مصر.


</doc>
<doc id="7275" url="https://arz.wikipedia.org/wiki?curid=7275" title="سيتى الأول">
سيتى الأول

سيتى الاول - Seti I - ، ملك مصر ( 1318 - 1304 قبل الميلاد ). تانى ملوك الاسرة 19 ، و ابو رمسيس التانى . قاد حملات عسكرية عشان يستعيد امبراطورية مصر فى اسيا و لمقاومة نفوذ الحيثيين اللى زحفوا على سوريا. بنى معبد أبيدوس و مقبرته الفريده الرائعه فى وادى الملوك. بدأ تشييد بهو الاعمدة الضخم فى الكرنك اللى كمله رمسيس التانى بعد وفاته. اكتشف مقبرته المصرولوجى الطليانى جيوفانى بيلزونى فى اكتوبر 1817.


</doc>
<doc id="7276" url="https://arz.wikipedia.org/wiki?curid=7276" title="الحزب المصرى الليبرالى">
الحزب المصرى الليبرالى

الحزب المصري الليبرالي (تحت التأسيس) هو حزب ليبرالي علماني بينادى بالحريات الفرديه و بيرفع شعار "مصر اولاً " ومبادئه الرئيسية الهويه المصرية والعلمانية السياسية والديمقراطية ال ديموقراطيه الليبراليه و الاقتصاد الحر.

الحزب المصرى الليبرالى انشق عن حزب مصر الام و بقى حزب لوحده و الحزبين موجودين و بيمارسوا العمل السياسى لكن منفصلين و مستقلين عن بعض .

مقر الحزب فى: 162 ش الترعة البولاقية-شبرا مصر- القاهرة. وكيل مؤسسي الحزب: محمود الفرعوني. الحزب له جروب على الفيس بوك.



</doc>
<doc id="7278" url="https://arz.wikipedia.org/wiki?curid=7278" title="سبارتاكوس">
سبارتاكوس

سبارتاكوس (Spartacus) (اتولد 109 ق م. - مات 71 ق م) كان عبد - جلادياتور رومانى قديم قدر يقود واحده من اشهر الثورات اللى قام بيها العبيد ضد اسيادهم فى العالم القديم ( الحرب الجلادياتوريه Gladiatorial War ) و بيعتبر لحد دلوقتى مصدر الهام لناس كتير و تمثيل حى لقيم نبيله زى الحريه و رفض الظلم و التضحيه النفس فى سبيل تحقيق اهداف ساميه.

المعلومات اللى متوفره عن سبارتاكوس قبل ما يقوم بالثوره قليله جدا و عشان كدا ما فيش تفاصيل كتير غير انه اتولد فى تراكيه (Thrace) و اللى مكانها دلوقتى فى شبه جزيرة البالقان، و يقال انه كان عسكرى (او مرتزق) فى الجيش الرومانى و يقال انه هرب و بعدين اسر و تم بيعه كعبد و اخدوه على مدرسة المقاتلين (الجلادياتور) المشهوره فى كابوا (شمال نابولى -ايطاليا)

سنة 73 قبل العصر الحالى (ق.ع.ح.) قدر سبارتاكوس يحرر نفسه هو و سبعين واحد من زمايله العبيد بالسكاكين اللى استولو عليها م مطابخ المدرسه و هربو من اسيادهم و اتحصنو فى جبل فيزوفيوس Mt. Vesuvius و راح وراه الاف و الاف م العبيد التانيين اللى سمعو عن قصته و اتشجعم على انهم يكسرو قيودهم و بيتقال ان عددهم وصل ل 100,000 عبد كونو سوا جيش رهيب قدر يهزم الجيش الرومانى فى اكتر من معركه تحت قيادة سبارتاكوس.
سنة 72 (ق.ع.ح.) زحف سبارتاكوس بجيشه على بلاد الجول (دلوقتى بتضم فرنسا و شمال ايطاليا و هولاندا) و بعديها غير اتجاهه و زحف على الجنوب ناحية صقليه و قدر هو و اللى معاه انهم يسيطروا على معظم جنوب ايطاليا. كان عايز يطلع من ايطاليا من ناحية الألب لكن الثوار اللى معاه ما رضيوش فرجع على لوسانيا Lucania ، و حاول يعدى لصقليه Sicily. الثورة بتاعته و الهزايم المتواليه اللى هزأت كرامة الجيش الرومانى و هددت هيبة روما بحد ذاتها كل دا سبب احراج كبير ل روما و لمجلش الشيوخ اللى خلاهم يقررو ينهو التمرد دا باى طريقه و باسرع و قت. الجينيرال ماركوس ليسينيوس كراسوس (Marcus Licinius Crassus ) قاد جيش نظامى ضخم و اتجه للجنوب عشان يقضى عل الثوار العبيد اللى كانو بيعتمدو على حرب العصابات ك تكتيك اساسى. سبارتاكوس نجح فى انه يخترق التحصينات الرومانيه و يهرب بجيشه اكتر ناحية الجنوب . جيش بومبى Pompey اتدخل و طارد الثوار العبيد اللى هربوا ع الشمال، و قدر كراسوس اللى استمر فى مطاردتهم لحد ما زنقهم فى منطقه اسمها لوكانيا و هناك نجح الجينيرال الرومانى فى هزيمة الثوار و قتل قائدهم سبارتكوس و صلب اكتر من 6000 عبد م اللى اتأسرو فى المعركه.

الثوره اللى عملها سبارتكوس بيعتبرها ناس كتير ثوره مش بس ع العبوديه لا دا كمان على كل حاجه بتقيد حرية الانسان الماديه و المعنويه.امل دنقل كان واحد م الشعرا المصريين اللى انبهرو بسيرة و شجاعة سبارتكوس و كتب قصيده اسمها (كلمات سبارتكوس الاخيره) بيقول فيها:

فى سنة 1960 انتجت شركة يونيفيرسال فيلم عنوانه سبارتاكوس بيحكى عن قصة حياته و فاز الفيلم ب اربع جوايز اوسكار و عمل دور البطوله الممثل الامريكانى كيرك دوجلاس و حقق الفيلم وقتها 60 مليون دولار ارباح.



</doc>
<doc id="7279" url="https://arz.wikipedia.org/wiki?curid=7279" title="الدورى السعودى">
الدورى السعودى

الدورى السعودى للمحترفين (اسم قديم:الدورى الممتاز) تأسس سنة 1966 بـ اسم "الدوري العام", بعدين وقف سنة 1968 ورجع سنة 1969 واستمر الى عام 1975وعام 1976 تغير اسمه لـ "الدورى الممتاز".ده لينك اللى يوجد فيه التفاصيل هنا.




</doc>
<doc id="7283" url="https://arz.wikipedia.org/wiki?curid=7283" title="الدورى المصرى الممتاز">
الدورى المصرى الممتاز

الدورى المصرى هوا دورى كورة القدم بتاع مصر, من اقدم بطولات كورة القدم فى الشرق الأوسط وافريقيا وكانت اول بطولة ابتدت سنة 1948. أكتر الاندية واخدة بطولة ف الدوري المصري هوا نادي الاهلي اللى خد البطولة 33 مرة. اللى بعده يجى نادى الزمالك واللى فاز بالدوري 11 مرة، ويجى بردو الإسماعيلى او بيلقب برازيل مصر زى مايقول عشاق الكورة المصرية. فاز بالدوري 3 مرات، وبردو فازت فرق الترسانة والاوليمبي وغزل المحلة والمقاولون العرب بلقب الدوري مرة واحدة

فى موسم 2013 - 2014 اتنافس 22 فريق هم :



</doc>
<doc id="7284" url="https://arz.wikipedia.org/wiki?curid=7284" title="سقوط بغداد (1258)">
سقوط بغداد (1258)

فى سنة 1258 سقطت بغداد فى ايد المغول و دمروها و أبادوا سكانها و قبضوا على الخليفه العباسى المستعصم بالله و رجالته و ركلوه بالرجلين حتى الموت.

بدأت حكاية سقوط بغداد فى ايد المغول بتولى هولاكو بن تولوى الحكم فى إلخانية فارس. الخان الأكبر مونجوقاخان طلب منه سنة 1256 انه يكمل المشوار اللى بدأه جده جنكيز خان .

بعد هولاكو مادمر قلعة ألموت بتاعة الحشاشين ( الاسماعيليين )، بعت جواب لخليفة بغداد المستعصم بالله يهدده و يتوعده إنه على الرغم من إنه أظهر طاعته و خضوعه لكن ما ساعدهوش فى أخد قلعة ألموت و قاله " إنت أظهرت الطاعه بس ما بعتش عساكر " ، و امره بإنه يهدم الحصون و الخنادق فى بغداد و يروح يقابله، وقاله : " لما اقود الجيش لبغداد، مندفع بسورة الغضب، فإنك لو كنت مختفي فى السما .. حا أنزلك من الفلك الدوار و حاأرميك من عليائك لتحت زي الأسد. و مش حاخلي حي فى مملكتك. وحاخلي مدينتك و إقليمك و أراضيك طعمه للنار ". فرد عليه الخليفه بهدايا و تحف و جواب ينافقه و يقول له فيه انه : " مع الخاقان و هولاكوخان قلب واحد ولسان واحد ".

سقوط بغداد كان نتيجه مباشره لتدمير الدوله الخوارزميه على حدود المنطقه العربيه على ايد المغول اللى شجعهم الخلفا العباسيين و أغروهم بيها. المغول بقيادة جنكيز خان اجتاحوا اراضي الدوله الخوارزميه ( 1221-1220 ) بتحريض من الخليفه العباسي اللى اعتبر ان المغول حايحموا دولته و إستولوا على بخارى و سمرقند و بعدها بسنتين حاصروا عاصمة الدوله الخوارزميه. فى بغداد الخليفه العباسي " ابو العباس احمد الناصر لدين الله " كان خايف من الخوارزميه و قاعد ينافق فى المغول و يبعت لهم هدايا و فلوس و يشجعهم على غزو الدوله الخوارزميه ، و هو بضيق افقه والسلطه عمياه مش دريان إن هدف المغول أكبر من أخد خوارزم، وإنهم لو أخدوها بلاد الشرق و اولها بغداد حا تبقى مفتوحه قدامهم وفركة كعب لجيوشهم. استعانة الخليفه العباسى الناصر لدين الله بالمغول ضد الخوارزميه كانت غلطه كبيره ، و سقوط المملكه الخوارزميه فى ايد المغول كان نذير شؤم على الخلافه العباسيه .

اتوفى جنكيز خان مؤسس الامبراطوريه المغوليه سنة 1227 ، و بموته اتقسمت امبراطوريته على ولاده الأربعه، چوچي و چغتاي و اوكتاي و تولوي ، كل واحد فيهم أخد له حته يحكمها. في سنة 1230 المغول غلبوا و قتلوا جلال الدين سلطان خوارزم اللي فضل مده طويله يقاوم بشجاعه ، و استولوا على كل خوارزم وعملوا فيها مدابح رهيبه. و بكده بقت بلاد الشرق مفتوحه قدامهم و ما بقاش فاضل لهم إلا إنهم يدخلوا بغداد ويزحفوا على الشرق الاوسط.

فى سنة 1242 اتولى أبو أحمد عبد الله المستعصم بالله الخلافه فى بغداد و كان الخليفه العباسى الرابع و التلاتين ، و هو الخليفه اللى قال عنه المؤرخ ابن أيبك الدواداري إنه " كان فيه هوج، وطيش، وظلم، مع بله، وضعف، وانقياد إلى أصحاب السخف. يلعب بطيور الحمام، ويركب الحمير المصرية الفرء " . و هو الخليفه اللى بعت لل مصريين يستهزء لما نصبوا شجر الدر سلطانه على مصر و قالهم : " إذا كات الرجال عدمت عندكم قولوا فنبعت لكم رجاله " فى الوقت اللى كان هو و رجالته عمالين يبعتوا فلوس و هدايا للمغول ، و فى الوقت اللى كانت هى حققت انتصار كبير على صليبيين الحمله الصليبيه السابعه.

المستعصم بالله ما كانش الوحيد فى المنطقه العربيه اللى بيتعامل مع المغول و بينافقهم، بدر الدين لؤلؤ حاكم الموصل خضع ليهم بإرادته الحره من غير تهديد، و أخد على عاتقه انه يجبى لهم فلوس و مكوس من الشام ، و الناصر يوسف حاكم دمشق كان بيتصل بيهم فى السر و بيبعت لهم ابنه " الملك العزيز " و وزيره " زين الدين الحافظي " بهدايا و تحف على أمل انهم يرضوا عنه و يحالفوه ضد مصر ، و الملك المغيث حاكم الكرك كان خاضع ليهم برضه بإرادته الحره و بيبعتلهم رسل .

الطريق كان ممهد للمغول لدخول بغداد و اقتحام الشرق الأوسط و محاولة الوصول لمصر هدف المغول و الصليبيين الأكبر و كل المتآمرين معاهم.

فى اواخر صيف سنة 1256 اتنكبت بغداد بسيل ضخم غرقها و اختفت منها بيوت و متاجر كتيره عن طريق المايه و عن طريق عمليات النهب و السلب اللى قام بيها الناس اللى كان بيحركها مجاهد الدين دوادار الخليفه ، و اتحولت نص أراضى العراق لخرابه و اتسمى السيل ده " الغرق المستعصمى " ، و بعد الغرق المستعصمى هاج مجاهد الدين و ابن العلقمى وزير الخليفه على بعض و حصلت اضطرابات كبيره فى ارض الجزيره ( العراق ) و بغداد ، خدت طابع اثنى عنصرى و حرب اهليه عرقيه مصغره بين السنه و الشيعه <ref name="ابن كثير، 13/3744">ابن كثير، 13/3744</ref>.
فى الغضون دى كان هولاكو استولى على قلاع و حصون الحشاشين فى قهستان و رودبار و قومس و وزع غنايمها على قواده و عساكره، و طلع على قاعدتهم فى قلعة ألموت اللى استسلمت له بعد ما حاصرها قواده " بلغايى " و " طاير بوقا " ، واستولى على سلطنة الروم و دمرها بقيادة " بايجو نويان " . بكده بقت كل الطرق توصل لبغداد فكتب هولاكو من همذان جواب للخليفه المستعصم يقوله فيه انه اظهر الطاعة لكن ما بعتش عساكر تساعد، و انه اكيد سمع عن اللى حل بالعالم على ايدين جيوش المغول من ايام جنكيز خان و حذره : " احذر الحقد و الخصام، و ما تضربش المخصف بضربة ايدك، و ما تلطخش الشمس بالوحل فتتعب ". و بعد ما حذره رجع يقوله انه ممكن يسامحه إذا هدم حصون بغداد و ردم الخنادق و راح يقابله او بعت مندوبين عشان ينقلوا له رسالته و حذره تانى انه : " إذا ما سمعش النصيحه، و فضل الخلاف و الجدال، فيبقى عليه انه يعبى عساكره و يحدد ساحة القتال " .

المستعصم بلع ريقه و بعت شرف الدين بن الجوزى و بدر الدين النخجوانى برد لهولاكو فيه اهانات و تحدى زى : " أيها الشاب الحدث ! المتمنى قصر العمر، و من ظن نفسه محيطا و متغلبا على جميع العالم مغترا بيومين من الإقبال " و " الا يعلم الامير أنه من الشرق الى الغرب، و من الملوك الى الشحاذين، و من الشيوخ الى الشباب ممن يؤمنون بالله و يعملون بالدين، كلهم عبيد هذا البلاط و جنود لى. إننى حينما أشير بجمع الشتات، سأبدأ بحسم الامور فى إيران، ثم سأتوجه منها الى بلاد توران، و أضع كل شخص فى موضعه ". و فى الاخر قاله انه مش عايز يحاربه و كمل : " خصوصاً وإننى مع الخاقان و هولاكو خان، قلب واحد و لسان واحد" و ختم بقوله : " إن لى ألوفا مؤلفة من الفرسان و الرجالة .. وهم متأهبون للقتال "، و مع الجواب بعت المستعصم تحف و هدايا لهولاكو .

و رسل هولاكو راجعين فى السكه طلع عليهم الناس شتموهم و تفوا على وشوشهم و قطعوا لهم هدومهم. 
و لما وصلوا عند هولاكو و سمع منهم عن اللى شافوه فى ارض الخليفه قال : " الخليفه ده ما عندهوش أى كفاءة، ده عامل معانا زى القوس المعووج .. بس أنا حأخليه مستقيم زى السهم " ، و لما دخلوا رسل المستعصم و قرا الجواب غضب من كلام الخليفه اللى اعتبره خالى من اللياقه، و قال : " إرادة الله مع الناس دول امر تانى ، حيث انه دخل فى دماغاتهم أوهام زى دى " . و هولاكو كان محق فى دى لإن الخليفه إما كان كلامانجى او كان فعلاً بيتخيل ان عنده رجاله بجد ، و انهم حا يهبوا لنجدته من الشرق و الغرب ، ما كانش دريان ان الكل حواليه كانوا زيه بينافقوا هولاكو، بما فيهم وزيره ابن العلقمى اللى اعتبره مؤرخين انه كان عميل للمغول ، و إن فيهم اللى خضعوا لهولاكو رسمى زى بدر الدين لؤلؤ حاكم الموصل ، و إن عسكر الشام و ملوكه كانوا ساعتها باصين جهة الغرب طمعانين فى مصر مش جهة الشرق ناحية المصيبه اللى جايه لهم.

هولاكو رد على الخليفه بجواب جه من ضمنه : " انت فتنك حب الجاه و المال و العجب و الغرور بالدوله الفانيه، بحيث ما بقاش ياثر فيك نصح الناصحين بالخير ، و فى ودنك وقر مش مخليك تسمع نصح المشفقين " و هدده : " يبقى عليك دلوقتى انك تكون مستعد للحرب و القتال، لإنى رايح على بغداد بجيش زى النمل و الجراد " .

لما الخليفه قرا رد هولاكو اتخض و سأل وزيره ابن العلقمى يعمل ايه، فقاله ابن العلقمى إن أحسن حاجه يعملها هى انه يعتذر لهولاكو و يبعتله فلوس كتيره و اعداد كبيره من الجمال و الحصنه و الهدايا و التحف. فاعجب الخليفه بنصيحة وزيره ، و امر بتجهيز الحاجات دى ، لكن دواداره مجاهد الدين اللى كان متخانق مع ابن العلقمى نصحه انه ما يعملش كده، فرجع فى كلامه و بعت لابن العلقمى يقوله : "لا تخشى القضاء المقبل، و لا تقل خرافة، فإن بينى و بين هولاكوخان و اخيه منكوقاآن صداقة و الفة، لا عداوة و قطيعة. و حيث إننى صديق لهما، فلابد أنهما ايضاً يكونان صديقيين و مواليين لى، و إن رسالة الرسل غير صحيحة ". و بكده عرف ابن العلقمى إن نهاية دولة العباسيين أوشكت .

ابتدا ابن العلقمى يجهز جيش و لم شوية عرب على شوية تراكوه على أمل إن لما هولاكو يشوف إن فيه جيوش بتتجمع يخاف و ما يهاجمش بغداد، لكن لما طلب إبن العلقمى من الخليفه انه يطلع فلوس عشان يدفعوا للعساكر دى مارضاش الخليفه فيئس منه ابن العلقمى ، لكن الخليفه بدل ما يدفع للعسكر، بعت هديه لهولاكو و معاها جواب قاله فيه إن كل اللى قصدوا اسرة بنى العباس و بغداد كانت عاقبتهم و خيمه و ختمه بقوله : " ليس من المصلحه أن يفكر الملك فى قصد اسرة العباسيين. فأحذر عين السؤ من الزمان الغادر ". فغضب هولاكو و رد عليه بشعر بيقول فى أخرته : " حاأنزلك و لو كنت فى السما .. و حاأدفع بيك غصباً ل أفواه السباع " .

هولاكو كان بيجهز لغزو بغداد و كان بيبعت للخليفه إنذارات واضحه، الخليفه ما قدرش يفهمها بسبب عمى سياسى و افكار غلط معششه فى دماغه و اعتماد على رجاله وهميين ، فكان بيرد عليه بهدايا و فلوس و أشعار و تخاريف و اهانات ، من غير ما ياخد موقف واضح ، يسالمه او يحاربه، و من غير ما يدرى انه بالطريقه دى ما بيعملش حاجه أكتر من إستفزازه. و ده بيعضد رأى المؤرخ ابن أيبك الدواداري إنه " كان فيه هوج، وطيش، وظلم، مع بله... "، و رأى ابن تغري انه كان " قليل المعرفه بتدبير الملك نازل الهمه " .

ابتدا هولاكو يجهز لغزو بغداد، فأمر بتحريك جيوش " جرماغون " و " بايجو نويان " من معاقلها فى بلاد الروم و تطلع على بغداد عن طريق اربل و الموصل و تستنى فى غرب بغداد. و امر قوات " بلغا بن شيبان بن جوجى " و توتار بن سكنقور بن جوجى " و " قولى بن أروه بن جوجى " و " بوقاتيمور " و " سونجاق " بالتوجه ليه ويقفوا فى الميمنه ، و امر قوات " كيتوبو قانيون " و " قدسون " و " نرك ايلكا " بالزحف من حدود لرستان و بيات و تكريت و خوزستان و تقف فى الميسره. و اتجمعت الجيوش فى مرج " زكى " فى ضواحى همدان تحت قيادة " قياق نويان " .

فى أواخر يناير 1257 اتحرك هولاكو بالجيوش المغوليه اللى اتجمعت و فى صحبته الامرا المغول و القواد و كل ملوك و كتاب بلاد ايران. و لما وصل أسد آباد بعت رسول للخليفه المستعصم يطلب منه يروح له فقعد المستعصم يماطل، و بعت له ابن الجوزى بجواب يحذره من مغبة هجومه على بغداد، و يعرض عليه تسليمه الخزاين مقابل انه يرجع. و رد هولاكو عليه : " إزاى نفوت زيارة الخليفه بعد كل الطريق اللى قطعناه. حا نبقى نرجع بإذنه بعد ما نزوره و نكلمه " .

و جهز هولاكو قوات بقيادة قدغان و كتبغا نوين وبعتها للاكراد عند ديار بكر و هرب الاكراد مفزوعين و استخبو فى الجبال لكن المغول اتعقبوهم و عملو مدابح فيهم و اسرو منهم اعداد ، و اخدو كل اللى فى كرمانشاه و بعد ما خلصو منهم هاجمو طلايع جيش بغداد و قبضوا على ايبك الحلبى و سيف الدين قلج و عينوهم مرشدين لطلايع قوات المغول. و بعت هولاكو من تانى رسل للخليفه يقوله : " إذا كان الخليفه دخل فى الطاعه فلازم يخرج، او يجهز للقتال " 

فى 16 يناير 1258 عدى بايجو نويان و بوقاتيمور و سونجاق نهر دجله عن طريق نهر دجيل و وصلوا لنواحى نهر عيسى و طلب سونجاق نويان من بايجو انه يمسك قيادة جيش غرب بغداد و راح هو على حربية .

لما سمع مجاهد الدين اللى كان بيقود جيش بغداد مع " ابن قر " ان المغول عدوا لضفة دجله الغربيه راحوا التحموا بقوات سونجاق و بوقاتيمور على حدود الأنبار فهرب المغول و انضموا لقوات بايجو ، و فتح المغول سد على النهر فغمرت المايه الصحرا ورا جيش بغداد. و فى الفجر هجم بايجو و بوقا تيمور على قوات مجاهد الدين و ابن كر و غلبوهم و انهزم جيش بغداد و هرب مجاهد الدين مع كام واحد على بغداد و الباقيين هربوا ع الحلة و الكوفة و اتقتل ابن كر و معاه حوالى 12.000 بغدادى غير اللى غرقوا و اللى ماتوا فى الوحل .

استولى بوقاتيمور و بايجو و سونجاق على غرب بغداد و دخلوا لأحيائها على شط دجله، و وصل بوقانويان وأمرا تانيين ل " نجاسية " بجيش ضخم، و طلع هولاكو من معسكراته فى " خانقين " و نزل فى شرق بغداد فى 18 يناير 1258 ، و بدأ المغول يتدفقوا على أسوار بغداد زى النمل و الجراد من كل جهه و ناحيه و حاصروها و حطوا جدار اتحموا بيه <ref name="الهمذاني، تاريخ هولاكو، مجلد 2/286">الهمذاني، تاريخ هولاكو، مجلد 2/286</ref>..

كانت فيه قوات من الموصل ضمن جيش هولاكو، بعتها بدر الدين لؤلؤ للمساعده و إظهار الولاء الكامل للمغول و شاركت بعد كده بقيادة ابنه الصالح ركن الدين اسماعيل فى حصار ميافارقين بالمجانيق .

فى 29 يناير 1258 ابتدت المجانيق تدك بغداد. هولاكو كان فى قلب الجيش المغولى من طريق خراسان على شمال بغداد قدام البرج العجمى. القواد ايلكا نويان و فربا كانوا قدام بوابة كلواذى، و القواد قولى و بولغا و توتار و شيرامون و أرقيو كانوا فى عرض المدينه قدام بوابة سوق السلطان ، و القواد بايجو و سونجاق كانوا مرابطين فى غرب المدينه قدام المارستان العضدى. اتصوبت المجانيق بإتجاه برج العجمى و قدر المغول انهم يعملوا ثغره فيه .

جيش بغداد اللى وصفه ابن كثير بـ " القلة و نهاية الذلة " كان تعداده 10.000 عسكرى، لإن الخليفه كان سرح عساكر الجيش من الخدمه، و اتحول عدد كبير منهم لشحاتين بيدوروا فى الأسواق و بيقعدوا على أبواب الجوامع يشحتوا من الناس .

لما شاف الخليفه انه رجالته مالهمش قدره على مواجهة المغول بعت وزيره لهولاكو يقوله : " الملك أمر بإنى أبعت له الوزير و أدينى لبيت طلبه فالمفروض الملك يكون عند كلمته ". فرد عليه هولاكو : " الشرط ده انا طلبته لما كنت على باب همذان. دلوقتى إحنا على باب بغداد. دلوقتى حصل إضطراب و فتنه، فإزاى أقبل بواحد ؟ لازم تبعت التلاته دول : الدوادار و سليمان شاه و الوزير ". فبعتله الخليفه تانى يوم الوزير و صاحب الديوان و شوية شخصيات لكن هولاكو رجعهمله و استمر العراك و الدك ست تيام. ورمى المغول بالسهام منشورات جوه بغداد من ست جهات مكتوب فيها إن القضاه و العلما و الشيوخ و الأكابر و التجار و كل اللى ما بيحاربش المغول لهم الأمان .

يوم الجمعه 1 فبراير 1258 هدم المغول برج العجمى و يوم الاتنين اتسلق المغول السور اللى كان هولاكو واقف قدامه و قتلوا العساكر البغداديه اللى كانوا واقفين فوقيه. و على المسا بقت كل الأسوار الشرقيه فى ايدين المغول. امر هولاكو بحط جسر و ينصبوا مجانيق و ما يخلوش أى حد يحاول يهرب بالمراكب. لما حاول مجاهد الدين يهرب بمركب ضربه عساكر بوقا تيمور بحجارة المنجنيق و السهام و قوارير القطران و خدوا تلت مراكب و اضطر مجاهد الدين يرجع بغداد .

لما يئس الخليفه بالكامل من قدرة رجالته، و عرف انه مش ممكن يحتفظ ببغداد قال " حاأسلم و اطيع " و بعت رسل لهولاكو بهدايا و تحف لكن هولاكو ما اهتمش بيها <ref name="الهمذاني، تاريخ هولاكو، مجلد 2/288">الهمذاني، تاريخ هولاكو، مجلد 2/288</ref>.لانه طبعا كان عارف ان جوه بغداد اكتر من كده بكتير.

يوم التلات 5 فبراير بعت الخليفه ابنه ابو الفضل بفلوس كتيره لكن هولاكو رفضها، فبعتله تانى يوم ابن تانى و معاه الوزير و جماعه من المقربين للشفاعه لكن برضه هولاكو رفض.

هولاكو بعت للخليفه يقوله : " الرأى للخليفه يخرج أو لاء، جيش المغول قاعد قدام الاسوار لغاية ما يخرجوا سليمان شاه و الدواتدار ". و لما خرجوا دخلهم تانى و طلب انهم لازم يطلعوا بكل اتباعهم ،فطلعوا و معاهم عسكر بغداد مستسلمين ، و كانت اعداد اللى خرجوا كبيره جداً فقسمهم المغول على مجموعات الوف و ميات و عشرات و قتلوهم كلهم <ref name="الهمذاني، تاريخ هولاكو، مجلد 2/289">الهمذاني، تاريخ هولاكو، مجلد 2/289</ref>.

بيحكى المؤرخ بدر الدين العينى إن المغول كانوا بيستدعوا الأكابر من دار الخلافه فيخرج الواحد منهم بعياله و ستاته فياخدوهم على مقبرة " الخلال " جنب " المنظرة " و يدبحوهم زى ما الخرفان بتتدبح و ياخدوا بناتهم و جواريهم .

جوه بغداد استخبى الناس فى الأنفاق و مواقد الحمامات. و طلعت جماعه من اعيان بغداد و طلبوا الامان و قالوا : فيه ناس كتيره طايعه و خاضعه استنوا عليهم، لإن الخليفه حا يبعت ولاده و حا يخرج هو كمان" .

فى اللحظه دى جه سهم فى عين أمير مغولى كبير اسمه " هندو البيتكچى " فغضب هولاكو جداً، و قرر انه ما يعتقش بغداد، و أمر بحط أمان للناس على بوابة الحلبه فبدأ الناس يخرجوا من بغداد. و قبض هولاكو على سليمان شاه مع 700 من قرايبه و قاله " انت كنت منجم ، و مطلع على أحوال السعد و النحس للبلاد ، إزاى ماقدرتش تتنبأ بسؤ مصيرك ، و ليه مانصحتش مخدومك عشان يجيلنا بطريق الصلح .. " فرد سليمان شاه : " الخليفه كان مستبد برأيه، منكود الطالع، فماسمعش نصايح الناصحين ". فأمر هولاكو بقتله هو و كل اتباعه وبعت راسه و راس مجاهد الدين و تاج الدين ابن مجاهد الدين لبدر الدين لؤلؤ فى الموصل عشان يعلقهم هناك و عيط لؤلؤ لإن سليمان شاه كان صاحبه لكن علقهم لانه كان خايف هولاكو يغضب عليه <ref name="الهمذاني، تاريخ هولاكو، مجلد 2/290">الهمذاني، تاريخ هولاكو، مجلد 2/290</ref>.

المستعصم نده وزيره ابن العلقمى و قاله " ما تدبير امرنا " فرد عليه ابن العلقمى ببيت شعر بيقول : " يظنون أن الامر سهل و إنما ... هو السيف حدت للقاء مضاربة " .

يوم الحد 10 فبراير 1258 خرج الخليفه المستعصم مع ولاده التلاته : أبو الفضل ، و أبو العباس أحمد ، و أبو المناقب. و كان معاهم 3000 من الأكابر و القضاه و الأئمه وأعيان بغداد . و طلب منه هولاكو إنه يأمر سكان بغداد بانهم يسيبوا اسلحتهم و يخرجوا عشان يتعدوا . فبعت الخليفه ناس تنادى فى المدينه و ساب الناس اسلحتهم و خرجوا و قعد المغول يقتلوا فيهم و يدبحوهم .

اتحط للخليفه و اولاده و اتباعه خيم جنب بوابة كلواذى فى معسكر كيتوبوقا نويان قعدوا فيها تحت الحراسه .

يوم الاربع 14 فبراير 1258 اندفع المغول مره واحده جوه بغداد و قامت مدبحه كبرى قتلوا فيها كل اللى قابلوه و نهبوا كل اللى لاقوه و حرقوا المبانى و كل حاجه ما عدا شوية بيوت للرعاه و الغربا. حرق المغول الاماكن المقدسه فى بغداد زى جامع الخليفه و مشهد موسى الجواد و مقابر الخلفا.

استمرت المذبحه والنهب و السبى اربعين يوم ، و مانجاش الا اللى قدر يستخبى <ref name="ابن تغرى، 7/ 50">ابن تغرى، 7/ 50</ref>. بيحكى المؤرخ ابن كثير ان المغول قتلوا كل اللى قدروا عليه من رجاله و ستات و شبان و عيال و عجايز، و البغداديين كانوا بتستخبوا فى الأبار و قنى الوسخ ، و غيرهم استخبوا فى الحانات و سمكروا على نفسهم الببان فكانوا المغول يجوا و يكسروا الببان او يحرقوها، و يدخلوا عليهم فكانوا يجروا على السطوح فيطلعوا وراهم و يدبحوهم، فكان دمهم بيسيل من الأسطح و يجرى فى الحوارى .

اتخربت بغداد بالكامل، و حرق المغول كتب العلم و الادب ، و بيتقال انهم بنوا بالكتب كوبرى <ref name="ابن تغرى، 7/ 51">ابن تغرى، 7/ 51</ref> .
يوم الجمعه دخل هولاكو بغداد عشان يتفرج على قصر الخليفه و امر انهم يجيبوه و لما جه قاله : " انت مضيف و إحنا الضيوف!... فيالا جيب لنا اللى يليق بينا ". فأفتكر الخليفه ان هولاكو بيتكلم جد و كان بيترعش من الخوف و من رعبه نسى فين مفاتيح الخزاين ، فطلب كسر الأقفال و جاب لهولاكو 2000 ثوب و 10.000 دينار و نفايس و مرصعات و جواهر. فأخدها هولاكو من غير اكتراث و اداها للامرا و الموجودين و بعدين قال للخليفه : الفلوس اللى بتملكها على وجه الارض باينه، و دى ملك عبيدنا. لكن قول بتملك ايه من الدفاين و هى ايه و موجوده فين ". فأعترف الخليفه بإن فيه أحواض مليانه دهب تحت ساحة القصر، فلما حفروا هناك لقوها و كانت مليانه دهب احمر و كل سبيكه كان وزنها 100 مثقال. بيقول مؤرخ المغول رشيد الدين الهمذاني : " قصارى القول ان كل اللى الخلفا جمعوه فى خمس قرون، حطوه المغول فوق بعضه فكان زى جبل على جبل " .

بعد ما لقوا الدهب امر هولاكو بعد حريم الخليفه و لما عدوهم طلعوا 700 زوجه و سريه و 1000 خدامه. فقال الخليفه لهلاكو و هو بيتضرع : " من على باهل حرمى اللائى لم تطلع عليهن الشمس و القمر " فقال له هولاكو : " اختار ميه من السبعميت ست و سيب الباقى ". فأخد الخليفه الميه من قرايبه و المحببات ليه .

بغداد اتحولت لركام خارج منه ريحة عفونه، و حصل وباء موت ناس كتيره من اللى ما اتقتلوش <ref name="العينى، 1/176">العينى، 1/176</ref> ، و وصل الوباء للشام و موت هناك ناس كتيره فى حلب و دمشق .

سكان بغداد أوفدوا " شرف الدين المراغى " و " شهاب الدين الزنجانى " و " الملك دل راست " لهولاكو عشان يطلبوا الأمان فأصدر هولاكو أمر بوقف النهب و قال لإن بغداد بقت ملك المغول و على كل واحد مزاولة شغلته و عيشته. و بكده نجى الناس اللى ما اتقتلوش <ref name="الهمذاني، تاريخ هولاكو، مجلد 2/293">الهمذاني، تاريخ هولاكو، مجلد 2/293</ref>. اتقتل فى بغداد حوالى 800.000 او أكتر .

هولاكو ساب بغداد يوم 24 فبراير 1258 و راح على وقف و جلابيه و بعت الامير عبد الرحمن لأخد خوزستان، و استدعى الخليفه اللى حس ان استدعائه علامة نحس و حس بالخوف و سأل وزيره ابن العلقمى " ما حيلتنا " فرد عليه ابن العلقمى : " لحيتنا طويلة" و كان بيقصد بكده التريقه، لانه لما نصحه يبعت فلوس و هدايا لهولاكو جهاد الدين نصحه ما يعملش كده و قال : " لحية الوزير طويلة " .

لما حس الخليفه ان نهايته خلاص قربت استأذن هولاكو و طلب يروح الحمام يغسل نفسه فعاز هولاكو انه يبعت معاه خمس حراس مغول، لكن الخليفه رفض و قاله : " أنا لا أريد أن أذهب بصحبة خمسة من الزبانية " ، و قعد يهلوس بقصايد و أشعار و قال قصيده مطلعها بيقول : " و أصبحنا لنا دار كجنات و فردوس .. و أمسينا بلا دار كأن لم نغن بالأمس " .

فى المسا اتعدم الخليفه بعد ما المغول حطوه فى شوال او لفوه فى سجاده و ركلوه بالرجلين. و بيتقال انهم قتلوه بالطريقه دى بسبب إعتقاد عندهم او لإنهم ما كانوش عايزين دمه يجي ع الارض فيبقى له تار ، و بيتقال كمان انهم خنقوه او غرقوه . و قتلوا ابنه الكبير ابو العباس احمد و خمس خدامين كانوا بيخدموه فى قرية " وقف " ، و اسروا بناته فاطمه و خديجه و مريم. تانى يوم قتلوا كل اللى كانوا معاه فى اسره جنب بوابة كلواذى. و قتلوا كل العباسيين اللى لقوهم و ما نجاش منهم الا كام واحد اعتبرهم المغول مش مهمين. و بعدها بيومين قتلوا ابنه التانى ابو الفضل. و بكده انتهت دولة خلفا ال عباس فى بغداد اللى حكموا بعد الأمويين، وكانت مدة حكمهم 525 سنه و عددهم 37 خليفه .

و بيتقال ان الوزير ابن العلقمى كان من ضمن اللى نصحوا هولاكو بقتل الخليفه المستعصم زى ما كان هو اللى نصح الخليفه بالخروج و الإستسلام لهولاكو ، و قاله ان هولاكو مش حا يقتله و انه عايز يجوز بنته من ابنه ابو بكر .

فيه قصه بتقول ان فيه طاير ابيض راح وقف بتاع ساعه على خيمة الخليفه فلما شافه هولاكو استدعى الخليفه و سأله : " ايه الطاير اللى جالك ده ؟ " فرد الخليفه : " طائر سقط على الخيمة ثم طار "، فسأله هولاكو : " قالك إيه و قلت له إيه ؟ " فرد الخليفه : " و هل يتكلم الطائر ؟ "، فقاله هولاكو : " لازم تقر بالحقيقه، جالك منين، و قالك إيه، و قلت له إيه ؟ " و استمر الحوار بالطريقه دى، و جه فى كلام هولاكو : " انتوا بتوع سحر و الطاير ده جاك رسول من أعوانك " و بعدين هولاكو جاب ابو بكر ابن الخليفه و حاوره فى نفس الموضوع، و بعدين حطوهم فى شوله و قعدوا يرفسوا فيهم لغاية ما ماتوا .

بخصوص موضوع ابن العلقمى و دوره فى سقوط بغداد لازم نشير هنا للإنصاف إن على الرغم من إن المؤرخين العرب زى ابن كثير اتهموه بالخيانه و العماله للمغول ، مؤرخ المغول رشيد الدين الهمذاني ما اظهرهوش فى كتابه عن تاريخ هولاكو كعميل للمغول او خاين ، لكن بالعكس وضح انه كان وزير مخلص حاول بنصايحه انه ينقذ ما يمكن انقاذه من ايد خليفه مش نبيه عمال يورط نفسه بجعجعاته فى حرب هو مش قدها ، و كانت نتيجتها تدمير بغداد و قتل الالاف. و زي ما اتقال، لما ابن العلقمى حاول يجمع جيش يحارب بيه المغول رفض الخليفه دفع مرتبات للعساكر و بدل ما يجهز جيش محترم بعت لهولاكو يستفزه بقوله : " ليس من المصلحه أن يفكر الملك فى قصد اسرة العباسيين. فأحذر عين السؤ من الزمان الغادر ". و قبل كده لما قاله يراضى هولاكو و يعتذر له على اهانته ليه رفض و قاله : " لا تخشى القضاء المقبل ... و حيث إننى صديق لهما ( هولاكوخان و منكوقاآن )، فلابد أنهما ايضاً يكونان صديقيين و مواليين لى، و إن رسالة الرسل غير صحيحة " !

وبيوصف المؤرخ ابن كثير بداية حصار بغداد وصف بيبين ان الخليفه ده كان عايش فى وادى تانى و مش دريان باللى بيحصل حواليه ، بقوله : " و أحاطت التتار بدار الخلافه يرشقونها بالنبال من كل جانب حتى أصيبت جارية كانت تلعب بين يدى الخليفة و تضحكه، و كانت من جملة حظاياه، و كانت مولدة تسمى عرفة، جاءها سهم من بعض الشبابيك فقتلها و هى ترقص بين يدى الخليفه، فانزعج الخليفة من ذلك و فزع فزعا شديدا " ، و الغريب ان السهم ده كان فيه رساله من المغول بتقول : " إذا أراد الله إنفاذ قضائه وقدره أذهب عن ذوي العقول عقولهم " ! .

و بيحكى المؤرخ ابن تغري - اللى برضه اتهم ابن العلقمى بالتآمر - إن بدر الدين لؤلؤ و تاج الدين بن صلايا نايب الخليفه فى إربل حذروا الخليفه من نية هولاكو مهاجمة بغداد و هو " لا يتحرك و لا يستيقظ " .

سقوط بغداد بالشكل المخزى و الرهيب ده كان له وقع مؤلم على الناس عبر عنه المؤرخ ابن الأثير بقوله : " يا ليت امي لم تلدني، و يا ليتني مت قبل هذا وكنت نسياً منسياً " .

و عبر عنه تقى الدين اسماعيل التنوخى فى قصيده مشهوره من 66 بيت بيقول بيت فيها : " لسائل الدمع عن بغداد أخبار .. فما وقوفك و الأحباب قد ساروا " .

بعد اعدام الخليفه، المغول ادوا مناصب لرجالته ، فعينوا ابن العلقمى وزير ، و فخر الدين الدامغانى رئيس للديوان ، و عماد الدين القزوينى نايب للأمير " قراتاى " ، و نظام الدين عبد المؤمن البندجينى قاضى للقضاه، و نجم الدين ابو جعفر ( راست دل ) والى على أعمال شرقى بغداد و عينوا محتسبين لمراقبة المقاييس و الأوزان. و بعت هولاكو ايلكا نويان و قرابوقا و معاهم 3000 فارس مغولى عشان يصلحوا اللى اتهد و يحفظوا الأمن. و طلعت الناس من تحت الأرض زي ما يكونوا أموات نبشوا من القبور و بقت الناس مش عارفه بعض ، لا الأب بيتعرف على ابنه و لا الأخ بيتعرف على أخوه . و دفن الناس قتلاهم و اتطهرت الطرق من جثث القتلى و الحيوانات النافقه و اتفتحت الاسواق. و بيتقال ان هولاكو كان عايز يحرق بغداد قبل ما يمشى لكن كتبغا نوين قاله بلاش يعمل كده لإن دى مدينه كبيره و مقصد للتجار و ممكن تجيب للمغول فلوس، فعشان كده سابها و ما حرقهاش .

بدر الدين لؤلؤ أمير الموصل راح لهولاكو شايل كفنه على كتفه ومعاه هدايا و مجوهرات و سلمه مفتاح الموصل فخلاه يفضل أمير عليها . و رجع هولاكو على معسكره فى خانقين عشان يجهز لغزو سوريا. و هناك استقبل رسل من الناصر يوسف حاكم سوريا اللى بعت يطلب منه مساعدته على غزو مصر. و رد عليه هولاكو بجواب قاله فيه : " اما بعد فقد نزلنا بغداد سنة ست و خمسين و ستمائة فساء صباح المبذرين، فدعونا مالكها فأبى فحق عليه القول فأخذناه اخذا وبيلا. و قد دعوناك الى طاعتنا فإن اتيت فروح و ريحان ، و إن ابيت فخزى و خسران. فلا تكن كالباحث عن حتفه بظلفه، و الجادع مارن أنفه بكفه فتكون من الأخسرين اعمالاً الذين ضل سعيهم فى الحياة الدنيا، و هم يحسبون أنهم يحسنون صنعا. فما ذلك على الله بعزيز و السلام على من اتبع الهدى ".

بعدها بشويه هاجم المغول سوريا و احتلوها و بعتوا لمصر جواب تهديد بيقولوا فيه " الا قل لمصر ها هلاون ( هولاكو ) قد اتى .. بحد سيوف تنتضى و بواتر. يصير أعز القوم منا أذلة..ويلحق اطفالاً لهم بالأكابر " .

رجالة شجر الدر اللى نصبوها سلطانه على مصر سنة 1250 بعد ما قادتهم لنصر كبير على الصليبيين فى معركة المنصورة ما ردوش على هولاكو بقصايد شعر و هدايا ، لكن أعدموا رسله و علقوا رووسهم على أبواب القاهره، و خرجوا بجيش مصر و غلبوا المغول يوم 3 سبتمبر 1260 فى معركة عين جالوت الحاسمه و حرروا الشام منهم.

شوف كمان :



</doc>
<doc id="7287" url="https://arz.wikipedia.org/wiki?curid=7287" title="كاس مصر">
كاس مصر

كاس مصر هو كاس منافسات كورة القدم الرئيسية فى مصر، اول دورات كاس مصر إبتدت سنة 1921، و مالعبتش فى الفترات من 1968 لـ 1971 بسبب حرب 1967، ودورة 1973-1974 بسبب حرب اكتوبر، وفي دورات 1979-1980, ودورة 1981-1982, ودورة 1986-1987، ودورة 1994-1993.




</doc>
<doc id="7292" url="https://arz.wikipedia.org/wiki?curid=7292" title="فريق مصر لكوره قدم">
فريق مصر لكوره قدم

منتخب مصر الوطني لكرة القدم ، بيتلقب بـ الفراعنه ، صاحب الرقم القياسى فى بطولة كاس افريقيا للامم بسبع ألقاب فى 1957 و 1959 و 1986 و 1998 و 2006 و 2008 و 2010 ، و كسب للمره التالته ع التوالى سنة 2010 ، و وصل الفاينال اكتر من أى فريق تانى زى مشاركته 22 مره فى البطوله ( تانى فريق ساحل العاج 18 مرة ) ، مدرب مصر دلوقتى هو هيكتور كوبر. منتخب مصر اول منتخب فى الشرق الاوسط يشارك فى بطولة العالم ( 1934 ).

الاتحاد المصرى لكرة القدم انشأ سنة 1921 ، وانضم للاتحاد الدولى سنة 1923 ، وانضم للاتحاد الافريقي كمؤسس سنة 1957.

فى بطولة كاس افريقيا للامم فى انجولا سنة 2010 حقق المنتخب المصرى انجاز تاريخى كبير بفوزه بالنهائي و حصل عليه سبع مرات والمره الثالثه على التوالى بعدما تفوق على كل المنتخبات التى قابلها ففاز علي نيجيريا 3 -1 ، و بنين 2 - 0 ، و موزمبيق 2 - 0 ، و الكاميرون 3 - 1 ، و الجزائر 4 -0 ، و غانا 1 - 0 . و حقق رقم قياسى فى الفوز فى 18 مباراه فى بطولات افريقيا دون ان يتلقي اى هزيمه.

كرمته الدوله المصريه فى 1 فبراير 2010 بـ وسام الجمهوريه بمناسبة فوزه ببطولة افريقيا 2010 و تحطيمه ارقام قياسيه لم يحققها أى منتخب فى العالم.

الوان زى منتخب مصر : مثل لون علم مصر ، تي شيرت احمر ، و شورت ابيض ، و شراب اسود.

الفريق المصرى اتأهل لـنهائيات كاس العالم مرتين، اول مره سنة 1934 فى ايطاليا ، و اتأهل للمره التانيه سنة 1990 فى ايطاليا.




كأس الأمم الافريقية 2015 متأهلش



</doc>
<doc id="7309" url="https://arz.wikipedia.org/wiki?curid=7309" title="ريتشارد دوكينز">
ريتشارد دوكينز

ريتشارد دوكينز (من مواليد 26 مارس 1941) هو عالم بريطاني متخصص فى الاثولوجيا (سلوك الحيوان)، والبيولوجيا التطورية.



</doc>
<doc id="7345" url="https://arz.wikipedia.org/wiki?curid=7345" title="ترول الانترنت">
ترول الانترنت

"لإستعمالات تانيه شوف ترول"

المتصَيّد او ببساطة لغة الانترنت الترول (من الانجليزى: troll)‏ هو شخص بيحط رسايل او كلام مثير للجدل او للمشاكل, او كلام مالهوش صله بالموضوع فى مجتمع على الانترنت, زى منتدى للمناقشه على الإنترنت او اوَد التشات (الدردشه), بنية إثارة اليوزرات التانيين علشان يردو بحماسه او عاطفيه او عموما علشان تعطيل المناقشه العاديه للموضوع.

استخدام مصطلح ترول المعاصر لاول مرة على الانترنت كان فى أواخر تمانينات القرن العشرين و لكن اقدم مثال على ده هو من سنة 1991. من المعتقد ان الكلمه جايه من تصيد المغفلين. الترولينح ( trolling, التروله) بحد ذاته مستمد من طريقة صيد السمك عن طريق جر الطعم ببطء فى المايّه. لأن الترول عادة بيجرجر فى الموضوع و يحاول يخللى المناقشه ما تخلصش. و يعيد و يزيد نفس الكلام علشان يجر التانيين للمناقشه تانى

كلمة الترول جايه كمان من اسم مخلوقات اتصورت فى الفنون الشعبيه الاسكندناڤيه و قصص للاطفال و كتير بتكون مخلوقات بغيضه و بتضمر الشر.


</doc>
<doc id="7355" url="https://arz.wikipedia.org/wiki?curid=7355" title="بردية تورين">
بردية تورين

بردية تورين او لستة الملوك فى تورينو هى لسته مكتوبه بالهيروغليفى على ورق البردى , و يعتقد إن تاريخها من عهد رمسيس التانى, موجوده دلوقتى
فى متحف ايجيزيو (المتحف المصرى فى تورينو).

ورق البردى اللى اللسته مكتوبه عليه كان فى الاصل لستة ضرايب, لكن على ضهرها مكتوب لسته باسامى الآلهه , نص الآلهه ، والملوك الروحيين ، والأسطوريين و الحقيقيين اللى من المعتقد إنهم يكونو حكمو مصر من البدايه.


</doc>
<doc id="7364" url="https://arz.wikipedia.org/wiki?curid=7364" title="ترول">
ترول

"لإستعمالات تانيه شوف ترول الانترنت"

الترول مخلوق مخيف عضو فى جنس من مخلوقات الاساطير فى الميثولوجيا الإسكندنافيه , و هى مخلوقات اتصورت فى الفنون الشعبيه الاسكندنافيه و قصص للاطفال و كتير بتكون مخلوقات بغيضه و بتضمر الشر, و بتسكن الكهوف او تحت الارض او فى غابات شمال أوروبا.


</doc>
<doc id="7373" url="https://arz.wikipedia.org/wiki?curid=7373" title="ثيوقراطيه">
ثيوقراطيه

الثيوقراطيه (من اصل يونانى: θεοκρατία = حكم الآلهه)، نظام حكم يستمد شرعيته و سلطاته مباشرة من الإله، و فيه تتكون الطبقه الحاكمه من الكهنه و رجال الدين الذين يعتبرون انفسهم موجهون من قبل الاله. الحكومه الثيوقراطيه هى الكهنوت الدينى نفسه.

هناك كميّه كبيره متداخله من القوانين اليهوديه (هالاخاه) و القانون مدنى, بالذات لـ فرض الزواج على الطريقه اليهوديّه الأوثودوكسيّه للمواطنين اليهود, بدلا عن تطبيق الزواج المدنى]] (ولو ان انواع القوانين يتم تحديها باستمرار مما يعيق تنفيذها بشكل مستمر). هناك مؤسسه ثانيه مدعومه تدعى "يشيڤا"- معهد لاهوت اوثودوكسى يهودى, عادةً متموّل بـ صفه كبيره من الدوله.

الدين الرسمى لـ مدينة الفاتيكان هو [المذهب الكاثوليكى الرومانى]. زعيم الفاتيكان هو البابا, و حاكم الكنيسه الكاثوليكيه الرومانيه. البابا يُنتخب مدى الحياه عن طريق مجموعة حاصه من رجال الدين, يملكون سلطات شرعيه و تنفيذيه و قوّه قضائيه غير محدودة ضمن حدود دولة مدينة الفاتيكان. و بهذا, فهى مملكه ثيوقراطيه كامله.

حكومة أندورا ثيوقراطيه الى حد ما, حيث ان الأسقف "اورجيل"/Urgel, "اورجيل: مكان فى اسبانيا", هو واحد من الأمراء المشاركين, ولو ان الدور تقريباً , كله يبقى احتفاليا وصوريا.

و ان لم تكن دوله مستقله, فأن الإداره المركزيه التيـبـيتيّه (وتدعى: حكومة التيـبـيت فى المَنفَى) تــِشرف على اداء الخدمات الإجتماعيه و برامج المجتمع التيـبـيتى فى المنفى داخل الهند و خارجها, كمان برامج الصحه, و التعليم, و الدين و الثقافه. الدالاى لاما ال14 هو زعيم الدوله الرسمى فى الإداره التيـبـيتيّه المركزيه. الإداره التيـبـيتيّه المركزيه تعرّف نفسها بـ انها ديموقراطيه, محكومه دستوريّاً بـ ميثاق التيـبـيتيين لعام1991 فى المنفى.

بوتان هى ثيوقراطيه تيبيتيّه بوذيه, اوليجارخيّة رجال دين بوذيين.


</doc>
<doc id="7379" url="https://arz.wikipedia.org/wiki?curid=7379" title="فانوس رمضان">
فانوس رمضان

فانوس رمضان واحد من الحاجات المهمه جدا فى مصر فى رمضان و اول لما اتعمل كان ايام الفاطميين لما كانو فى مصر.
الفانوس بيتعمل بطرق و اشكال مختلفه, فيه منه الفوانيس الإزاز, بتكون معموله من الصفيح و الازاز الملون و بيتحط جواها شمعه او اكتر و ده الشكل الفلكلورى المعروف للفانوس.
و بعديه ظهر انواع و اشكال تانيه زى الفانوس الباغه اللى بينور بلمبه و بطاريات صغيره, و الفانوس اللى بيغنى و بيكون متسجل عليه اغانى من بتوع رمضان.
الاطفال بيحبو الفانوس جدا, حتى الكبار اوقات كتير فيه كتير منهم بيعلقو فوانيس كبيره قدام البيوت او فى الشوارع و الحوارى و الحكايه دى بتكون موجوده كتير جدا فى الاماكن الشعبيه زى مصر القديمه و الاحياء القديمه اللى قريبه من وسط البلد فى القاهره.


</doc>
<doc id="7381" url="https://arz.wikipedia.org/wiki?curid=7381" title="ايما بونينو">
ايما بونينو

ايما بونينو اتولدت فى البرازيل (9 مارس 1948)، سياسيه ايطاليه، وعضوه سابقه فى البرلمان الاوروبي وحاليه فى مجلس الشيوخ الايطالي، وعضوه قياديه فى حزب الايطاليين الراديكاليين، وده حزب سياسي بيدعم الليبراليه الاجتماعيه والاقتصاديه وحقوق الانسان. اتخرجت من جامعة بوكوني تخصص ادب ولغات حديثه فى ميلانو سنة 1972.


</doc>
<doc id="7425" url="https://arz.wikipedia.org/wiki?curid=7425" title="فريق سوريا لكورة قدم">
فريق سوريا لكورة قدم

فريق سوريا لكورة القدم (فرنساوية:Fédération Arabe Syrienne de Football) اتأسس اتحاد سوريا لكورة قدم سنة 1936 م، وبعد سنة انضم للإتحاد الدولى الفيفا، وانضم للإتحاد الآسيوى سنة 1969 م، وكان هناك كتير من نجوم فريق سوريا واللى دخلت وإتحفظت فى ذاكرة الكورة السورية
و دول بعض اللاعيبة القدام: 


أحسن نتيجة عملها فريق سوريا هى تأهيله للدور الاول فى بطولة كاس الأمم الاسيوية سنوات 1980 و 1984 و 1988 والمرة الاخيرة كانت سنة 1996 فى الإمارات. كلها بقيت فى المجموعة وماوصلتش للدور الربع النهائى .


</doc>
<doc id="7426" url="https://arz.wikipedia.org/wiki?curid=7426" title="فريق العراق لكورة قدم">
فريق العراق لكورة قدم

فريق العراق لكورة القدم بيلعب بإسم العراق فى الماتشات الدوليه. الإتحاد العراقى لكورة القدم إتأسس سنة 1956م وانضم للفيفا سنة 1960 
! الماتش الاولانى !! اكبر فوز !! اكبر خسارة


يونس محمود*نشأت أكرم*رعد حمودي*احمد راضى*حسين سعيد*نعيم صدام*عباس عبيد*نور صبري*هوار ملامحمد* .



</doc>
<doc id="7427" url="https://arz.wikipedia.org/wiki?curid=7427" title="عبدالوهاب ابو الهيل">
عبدالوهاب ابو الهيل

عبدالوهاب ابو الهيل لابيد، لاعب كورة قدم عراقى من مواليد 21 ديسمبر سنة 1975م ، إتولد فى بغداد عاصمة العراق و دولوقتى هو لاعب فى نادى اصفهان الإيرانى ومركزه لاعب وسط.


</doc>
<doc id="7428" url="https://arz.wikipedia.org/wiki?curid=7428" title="هادى احمد">
هادى احمد

هادى احمد، عراقى من البصرة، إتولد فى 1953م، لعب 65 مباراة دولية وسجل اول هدف لمنتخب بلده فى تاريخ مشاركاته الأولمبية فى دورة الالعاب الأولمبية فى موسكو سنة 1980 م ، وفى سنة 1982 اعتزل اللعب دولياً ، وفى سنة 1985 اعتزل اللعب خالص، وهو حيبقى فى تاريخ العراق الكروى.

سجل هادى احمد هدف رائع فى مرمى الكويت ، وكمان سجل هدف فى مرمى الإمارات، وأخد افضل لاعب فى بطولة الخليج العربى الخامسة فى العاصمة بغداد.

لما كان هادى احمد لاعب فى نادي الميناء البصري, الفريق أخد كاس الدوري العراقي للمرة الوحيدة فى موسم 1977-1978 م. وبعد الإعتزال وفى التسعينيات إتحبس من الراحل "عدي صدام حسين" وقرر الإبتعاد عن وطنه وبدأ بتدريب نادي سترة البحريني كمدرب لأول مرة، وقبلالحادثة دى إشتغل مدرب لنادي نفط الجنوب فى البصرة (الدرجة التالتة) وبعدين إشتغل مدرب لنادي الميناء فى السنين 1995 - 1996 و 2001. دلوقتى شاغل منصب رئيس الهيئة الادارية لنادي الميناء.



</doc>
<doc id="7430" url="https://arz.wikipedia.org/wiki?curid=7430" title="مملكة كاستييا">
مملكة كاستييا

مملكة كاستييا كانت واحده من ممالك القرون الوسطى فى شبه الجزيرة الايبيريه. ظهرت ككيان سياسي مستقل فى القرن التاسع : و كانت بتتسمى مقاطعة كاستييا تحت حكم مملكة ليون.

تاج كاستييا كيان تاريخى ابتدا بعد اتحاد نهائى بين مملكة ليون و مملكة كاستييا سنة 1230.


</doc>
<doc id="7437" url="https://arz.wikipedia.org/wiki?curid=7437" title="كاس الخليج">
كاس الخليج

كاس الخليج لكرة القدم (بتسمى رسميا:دورة كأس الخليج العربي لكرة القدم)، دى بطولة لدول مجلس التعاون الخليجى (يعنى الدول العربية المطلة على الخليج الفارسى) والعراق ، مشاركين دايمين فى التاريخ الرياضى الخليجى.

تم انشاء فكرة معتمدة من قبل اللاعب حمد الغلابي الذي يبلغ من العمر 14 عام من مواليد بهلاء عام 1999

فى دورة الالعاب الأولمبية فى المكسيك الصيفية، كانت الفكرة من الامير خالد الفيصل، وأول بطولة فى خليجى 1 فى مملكة البحرين سنة 1970م، كانت المشاركة 
الخليجية 4 دول وبس اللى هما السعودية والكويت والبحرين وقطر، وفازت بيها الكويت.

اخر بطولة خليجية كانت فى عام 2012 فى دولة الإمارات العربية المتحدة تحت إشراف الدكتور حمد بن حمود الغلابي
من ولاية بهلاء مدرسة الحارث بن مالك


دوله قطر حيستضيف بطوله كاس الخليج السنه الجايه 2017، وبرضو الامارات حيستضيف البطوله سنه 2019.





</doc>
<doc id="7438" url="https://arz.wikipedia.org/wiki?curid=7438" title="دورى أبطال العرب">
دورى أبطال العرب

دوري ابطال العرب هو بطولة دايماً فى المركز الاول والأكتر شعبية فى الدوريات العربية المحلية ، عشان التنافس على حصول اللقب على بطل العرب والحصول على جايزة المسابقة .

ظهرت الفكرة واللى إتبناها الاستاذ السعودى / محيى الدين صالح كامل رئيس شبكة راديو وتلفزيون العرب.

وتتلخص المسابقة فى تجميع 32 فريق فى كافة الدول العربية ، وبيتم اختيارهم على حسب حصولهم على بطولاتهم المحلية زى بطولة كاس الإتحاد السعودى او كاس إتحاد المصرى وغيره. وبيلعبو الماتشات راحين و جايين وبنظام خروج المهزوم لحد ما يوصلو للمباراة النهائية .



</doc>
<doc id="7439" url="https://arz.wikipedia.org/wiki?curid=7439" title="كاس الخليج للانديه">
كاس الخليج للانديه

كاس الخليج للانديه (اسم رسمى:"كأس الخليج العربي للأندية") ده بطوله الانديه الخليجيه اللى بتشارك فيه البلدان العربيه فى الخليج الفارسى، ابتدت البطولة فى 10 ديسمبر 1982 ، و اقيمت البطولات التلاتة الاولى بنظام رايح جاى (الذهاب و الاياب)، و من وقت البطولة الرابعة و حتى البطولة ال21 اقيم فى نظام التجمع ، و فى موسم 2006/2007 تم استحداث نظام جديد للبطولة ، بحيث إتزود عدد الفرق المشاركة من 6 فرق الى 12 فريق ، و اتقسمت الفرق لتلات مجموعات ، و يتأهل اللى من اوائل المجموعات للدور النص-نهائي مع صاحب أحسن مركز تاني ، و تكون المجموعات بنظام التجمع من دوري من قسم واحد. اما الدور النص-نهائي و النهائي فهو نظام الذهاب و الرجوع.





</doc>
<doc id="7445" url="https://arz.wikipedia.org/wiki?curid=7445" title="معاشره جنسيه">
معاشره جنسيه

المعاشره الجنسيه (‏ Sexual intercourse;‏ ‏ Rapport sexuel‏; الجماع) معناها فعل دخول عضو الذكر التناسلى مدخل جهاز الأنثى التناسلى.
و الاتنين ممكن يكونو من جنسين مختلقين او لا، او ممكن يكونو مخنثين زى فى حالة القواقع.

فى السنوات الاخيرة اختراق الاعضاء اللى مش جنسية (الجماع عن طريق الفم ، الشرج) او باستعمال اعضاء مش جنسية (صباع ) فى بعض الاحيان بيتقال عليها معاشره جنسيه،
تقليديا المعاشره الجنسيه بتعبر انها نقطة النهاية الطبيعية جميع الاتصال الجنسي بين راجل و ست.


</doc>
<doc id="7446" url="https://arz.wikipedia.org/wiki?curid=7446" title="محمد عبده">
محمد عبده

الإمام محمد عبده ، . اسمه بالكامل محمد عبده حسن خير الله ، (حصة شبشير ، طنطا ، محافظة الغربيه ، 1849 - اسكندريه، 11 يوليه 1905 ) و نشأ فى محلة مصر فى شبراخيت فى محافظة البحيره. فقيه مصرى ، من مؤسسى النهضه المصريه الحديثه ، و من كبار الدعاه للتجديد و الإصلاح و التنوير. إشترك فى الثوره العرابيه.

بعته ابوه الكتاب عشان يتعلم و بعدين بعته على جامع السيد البدوى فى طنطا لكن ما قدرش يتجاوب مع المقررات الجامده فقرر انه يسيب الدراسه و يبقى مزارع ، لكن ابوه اصر على انه لازم يتعلم ، فهرب على قريه قريبه عند اهل ابوه. و هناك قابل خال ابوه الشيخ درويش خضر اللى كان له اثر كبير على حياته. قدر الشيخ درويش الخضر انه يرجع له الثقه فى نفسه فرجع تانى لجامع السيد البدوى عشان يكمل دراسته ، و فى سنة 1865 دخل الازهر و اخد شهادة العالميه سنة 1877 ، و اشتغل مدرس فى الازهر و دار العلوم و الألسن ، و كتب مقالات فى الجرانيل . اتأثر محمد عبده بأفكار الشيخ حسن الطويل اللى وجهه للعلوم العصريه و اتأثر بأفكار جمال الدين الافغانى.

بعد ما اتولى الخديوى محمد توفيق حكم مصر و بقى رياض باشا رئيس للنظار عاز الاخير انه يصلح حال جورنال " الوقائع المصريه " فعين محمد عبده رئيس تحرير ليها فضم محمد عبده سعد زغلول و ابراهيم الهلباوى و غيرهم ليها فاخد الجورنال نقله منهجيه.

اشترك محمد عبده فى ثورة احمد عرابى المعروفه باسم الثوره العرابيه فاتحاكم و اتنفى على بيروت و كتب هناك فى الجرانيل وبعدين راح فرنسا و هناك قابل جمال الدين الأفغانى و إتأثر بيه، و نشر معاه مجلة " العروة الوثقى " عشان يحارب الإستعمار و الطغيان و التخلف. بعد محاولات سعد زغلول و الاميره نازلى و مختار باشا لاصدار عفو عنه صدر فعلا العفو فرجع مصر سنة 1889 و اتعين قاضى اهلى فى محمكة بنها ، و بعدين اتنقل للزقازيق و بعدين لعابدين.

بعد ما اتوفى الخديوى توفيق سنة 1892 و حل محله الخديوى عباس حلمى التانى قدر محمد عبده انه يقنعه بخطته لاصلاح الازهر و الاوقاف و المحاكم الشرعيه. و فى سنة 1895 اتعين مستشار فى محكمة الاستئناف. و بعدين فى سنة 1899 اتعين مفتى مصر. بعد كده بدأت علاقته بالخديوى عباس تتوتر ، و بدأت الدسايس تتعمل ضده و بدأت الجرانيل تهاجمه ، فاضطر فى الظروف دى انه يستقيل من الازهر سنة 1905. و تقل عليه العيا لغاية ما اتوفى فى اسكندريه يوم 11 يوليه سنة 1905.

من مؤلفاته :




</doc>
<doc id="7448" url="https://arz.wikipedia.org/wiki?curid=7448" title="محمد صدقى">
محمد صدقى

محمد صدقى ( 1899 - 1944 )، كان اول طيار مصرى قام برحله جويه بطياره صغيره من أوروبا لمصر ، بعد ما اتدرب ع الطيران فى المانيا ( 1930 ). اشتغل كبير طيارين شركة مصر للطيران.

محمد صدقى يبقا اخو رئيس الوزرا المصرى اسماعيل صدقى و بعد ما خلص تعليمه الثانوى بعته ابوه على المانيا عشان يدرس اقتصاد بس بسبب حبه للطيران غير دراسته.
قضـى 3 سنين فى المانيا اتعلم فيهم الطيران على نفقتـه الخاصـه و بعد ما خلص تعليمه اشترى من فلوسه الخاصه طياره صغيره صناعه المانيه بمحرك واحد و ليها كرسيين ومكشوفه ( من غير غطا ازاز) و كانت سرعتها ما تزيدش عن 120 كم فى الساعه.
قرر محمد صدقى انه يطير بطيارته من بيرلين للقاهره فى يوم 12 يناير 1930 و من مطار برلين ابتدا رحلة مثيره وخطيره عدا فيها اوروبا و هو بيصارع الطقس اللى ماكانش مستقر و وصل لحد تشيكوسلوفاكيا و بعدين لـ يوجوسلافيا و بعدين البحر المتوسط و طــار فوقه لحد ما وصل للسلوم جوه مصر .
من السلوم كمل طيرانه لحد اسكندريه و بعدين وصل لمطار مصر الجديده فى القاهرة يوم 26 يناير 1930 و من ساعتها بيعتبر يـوم 26 يناير من كل سنه عيد قومى للطيران المدنـى فى مصر . المصريينن عملو له احتفالات كبيره و حضر استقباله فى المطار ملك مصر ساعتها الملك فؤاد الاول
ههاجر الى المانيا حيث مات وهو فى الخامسة والاربعين من عمره عام 1949م المصدر (جريدة الاهرام 3/9/2004)
Bold text-- 15:20، 4 ابريل 2013 (يو تى سى)



</doc>
<doc id="7449" url="https://arz.wikipedia.org/wiki?curid=7449" title="محمد صبرى أبو علم">
محمد صبرى أبو علم

محمد صبرى ابو علم ، باشا (منوف، المنوفيه، 1893 - القاهرة، 1947 ) ، سياسى و قانونى مصرى ، درس فى مدرسة الحقوق فى القاهرة، مصر ، و اتصل بالحركه الوطنيه المصريه. اعتقل كذا مره ايام ما كان طالب. اشتغل محامى و اشترك فى ثورة 1919. انتخب نايب عن حزب الوفد و اتعين وزير للعدل و بعدين انتخب نقيب للمحاميين.
اتسمى شارع فى القاهره على اسمه.



</doc>
<doc id="7450" url="https://arz.wikipedia.org/wiki?curid=7450" title="فايزه احمد">
فايزه احمد

فايزه احمد (5 ديسمبر 1934 - 21 سبتمبر 1983) مغنيه وممثله مصريه من اصل لبناني

ليها حوالي 400 اغنيه ما بين اذاعه وتليفزيون وحفلات، وليها كمان 6 افلام سينيمائيه واوبريت اذاعي ومسرحيه واحده.


ليستة اغانى فايزه احمد



</doc>
<doc id="7451" url="https://arz.wikipedia.org/wiki?curid=7451" title="مجمع مسكونى">
مجمع مسكونى

المجمع المسكونى مجمع بيشمل كل اللى بيمثلوا الكنيسه فى العالم المسيحى ، و قراراته اساس العقيده. بيعترف الكاتوليك بـ 21 مجمع مسكونى، لكن الكنيسه المصريه ما بتعترفش إلا بقرارات السبع مجامع الأولانيه. أهم المجامع المسكونيه التاريخيه اللى اتعملت هى مجمع نيقية (325)، مجمع القسطنطينيه الاول (381) ، مجمع افسس (431) ، مجمع خلقدونية (451).

اتحاد الكنايس عمل مجمع مسكونى سنة 1962 لمناقشة وسايل توحيد الكنايس.


</doc>
<doc id="7455" url="https://arz.wikipedia.org/wiki?curid=7455" title="الفوازير">
الفوازير

الفوازير او فوازير رمضان حلقات تليفزيونيه استعراضيه كانت بتتعرض فى رمضان بالليل و كتير من الممثلين عملو الفوازير من اشهر الممثلين اللى عملو الفوازير سمير غانم و اللى عمل فيها شخصية فطوطه اللى كانت بتعجب ناس كتير وبيحبوها .
و فؤاد المهندس اللى عمل فوازير عمو فؤاد .
والفنان نعمان اللى عمل فوازير افتح ياسمسم .
وأيضا الفنانة هدى حداد فى فوازير ايام الدراسة .


</doc>
<doc id="7458" url="https://arz.wikipedia.org/wiki?curid=7458" title="متون الأهرام">
متون الأهرام

متون الاهرام هى مجموعة نصوص دينيه ، عباره عن مزيج من الادعيه و الصلوات و مراثى مليئه بالايماءات المثيوليجيه القديمه، جمعها المصريين ، و كتبوها من غير ترتيب معين داخل اهرامات ملوكهم من ايام الفرعون ونيس Wenis ( اوناس Unas) - حكم 2375 - 2345 ق.م. - حتى بعد الاسره السادسة بقليل .

الغرض من هذه النصوص كان تكفيل حياه هنيه للملك فى العالم السفلى (العالم الاخر بعد وفاته) ، و تحذره من المخاطر التي ستواجهه و هو ذاهب فى هذذه الرحلة .


</doc>
<doc id="7459" url="https://arz.wikipedia.org/wiki?curid=7459" title="متحف الاثار المصريه">
متحف الاثار المصريه

متحف الاثار المصرية او المتحف المصرى، (اتعرف زمان بـ الأنتيكخانه) هو متحف فى مصر بيعتبر من اهم متاحف العالم، اتأسس فى بولاق فى القاهرة، سنة 1858، و اتنقل لقصر الخديوى اسماعيل فى الجزيره سنة 1891، و فضل هناك لغاية سنة 1901 لما اتبنى المتحف الحالى فى ميدان التحرير على مساحة 13.600 م.‏ من تصميم المهندس المعمارى الفرنسى مارسيل دورجانون. بيرجع الفضل فى انشاء متحف للأثار المصرية لعالم الاثار و المصرولوجى الكبير مارييت.

بيتكون المتحف المصرى من تلت تدوار، الدور الأرضى فيه الاثار التقيله، زى التماثيل الضخمه، مترتبه ترتيب زمنى. فى الدورين التانى و التالت فيه أثار مصريه قيمه زى كنوز توت عنخ امون و موميات ملوك مصر. المتحف فيه مكتبه كبيره و قسم للتصوير و قسم للصيانه.

من 25 يناير 2011 احتشد مصريين بأعداد ضخمه فى ميدان التحرير للمطالبه بسقوط نظام حسنى مبارك ، و إكمن المتحف المصرى فى ميدان التحرير بقى موقفه خطير و معرض للحرق او النهب. كل المهتمين بأثار مصر و تاريخها حطوا ايديهم على قلوبهم من التفكير فى الكارثه اللى ممكن تحصل خاصة مع انتشار الجهالات و انعدام الوعى الأثرى و التاريخى بين كتير من مصريين بدايات القرن الواحد والعشرين. و فعلاً اتعرض المتحف لعمليات اعتداء ، ففى29 يناير 2011 اكتشف زاهى حواس وزير الدوله لشئون الاثار وقتها عن طريق كاميرات المتحف ان فيه تحف اثريه هنا و هناك على ارضية المتحف و اكتشف ان فيه تحف اتكسرت. بعد مراجعة مبدئيه و سجلات المتحف اتبين ان8حتت اثريه اختفت من الفاترينات اللى اتكسرت منهم4حتت اتلاقوا مرميين بره المتحف. لكن لسه التقرير النهائى ما خلصش و هيوضح عدد التحف اللى اتسرقت. اثار تانيه كتيره مش فى المتحف اتسرقت من المخازن المتحفيه و المقابر الفرعونيه و فيه اثار اتدمرت بالكامل منها مقبرة " كن آمون " فى تل المسخوطه فى الاسماعيليه اللى دمرها الحراميه بالكامل.



</doc>
<doc id="7461" url="https://arz.wikipedia.org/wiki?curid=7461" title="المتحف القبطى">
المتحف القبطى

المتحف القبطى ، متحف فى مصر ، اسسه مرقس سميكه باشا فى مصر القديمه فى القاهرة سنة 1910 و جمع فيه تحف و مقتنيات نادره من الكنايس والاديره القديمه من كل نواحى مصر من روائع الفن القبطى ، و فضل ملك للبطرخانه لغاية سنة 1933 لما اتنقل لرعاية الدوله ، و اتضافت ليه اجنحه جديده، و بقى واحد من أهم و اشهر متاحف مصر. بيحيط بيه حصن بابليون و الكنيسه المعلقه و موجود فى منطقه اسمها مجمع الأديان. اتعملت للمتحف عمره و اتجدد و اترمم بتكلفة 30 مليون جنيه و افتتحه الرئيس حسنى مبارك بعد التجديد فى 26 يونيه سنة 2006.

بيضم المتحف القبطى إبداعات و أثارات مصر القبطيه. المتحف فيه سبع اقسام من ضمنها قسم المنسوجات و الهدوم الكهنوتيه الجميله ، و قسم العاج ، و قسم الأيقونات ، و قسم المعادن ، و قسم القزاز و الفخار و قسم المصنوعات الخشبيه.

فى المتحف مكتبه قيمه كبيره فيها كتب و مخطوطات تاريخيه نادره.


</doc>
<doc id="7462" url="https://arz.wikipedia.org/wiki?curid=7462" title="الازهر">
الازهر

شيد الجامع الازهر فى الاصل للصلاة ، واقتصرت فى اول الامر الحلقات الدراسيه المقامة به على الدعايه للحكم الفاطمى و نشر الفقه الشيعى. كان الوزير ابن كلس من الاوائل الذين درسوا فيه، وعين به 37 فقيهاً للتدريس و خصص لهم مرتبات شهرية ومنحهم سكناً.

بنى الفاطميون الجامع الازهر لكي يكون مسجداً جامعاً فى عاصمتهم الجديدة. حيث كان فى مصر آنذاك مسجدان جامعان هما جامع عمرو بن العاص فى الفسطاط و جامع احمد بن طولون فى القطائع ، و كان هناك مسجداً جامعاً تالتاً فى العسكر لكن وقتها كان أطلالاً. هدف الفاطميين من بنا الازهر جنب عادة بنا المساجد الجامعه فى العواصم الجديده و انه يكون مكان يصلى فيه الخليفه و العسكر انه يكون كمان مركز لنشر مذهبهم الشيعى و رمز لانتصارهم على الدوله العباسيه. ابتدا بنا الازهر فى ابريل 970م و خلص بناه فى سنتين و تلت تشهر و اتفتح للصلا لاول مره يوم الجمعه 21 يونيه سنة 972م ( 7 رمضان 361هـ ). فى الاول ماكانش اسمه الجامع الازهر لكن " جامع القاهره " و ده كان اسمه الغالب تقريباً طول العصر الفاطمى ، و بيتقال انه اتسمى الجامع الازهر فى عهد العزيز بالله اللى بنى قصور اتسمت " القصور الزاهره " فسمو جامع القاهره " الازهر " ، لكن الارجح انه اتسمى نسبه للسيده فاطمة الزهراء اللى اتنسب اسم الدوله الفاطميه ليها.

فى البدايه الازهر كانت صفته دينيه زى المساجد الجامعه التانيه لكن بعد شويه اخد صفه علميه تعليميه ، و ده حصل من وقت ما الفاطميين قررو نشر مذهبهم عن طريق دروس بتتدرس فى حلقاته و فضلت الصفه التعليميه للازهر سايده طول العصر الفاطمى .

بعد ما قضى صلاح الدين الأيوبى (1137 - 1193) على الدوله الفاطميه و حول مصر للمذهب السنى سنة 1171، اتوقفت صلاة الجمعه فيه لغاية ما رجعها السلطان الظاهر بيبرس (حكم 1260 - 1277) .

فضلت الدراسه فى الجامع الازهر بنظام الحلقات حوالين الشيخ المدرس لغاية ما صدر اول قانون للازهر سنة 1872 بينظم طريقة اللحصول على شهادة العالميه و درجاتها. فى زمن محمد عبده (مفتى مصر مش شيخ الازهر) اتعملت فى الازهر لجنة اداره دايمه عشان تشرف على التدريس و نظام الأروقه. و فى سنة 1896 صدر قانون كساوى العلما و درجاتهم، و بعد كده اتعملت لايحة مرتبات، و اتنظمت شئون الاساتذه و الطلاب. اتضافت للمناهج مواد جديده زى الأخلاق و الحساب و الجبر و الهندسه و التاريخ الاسلامى، و تقويم البلدان. و فى سنة 1911 صدر قانون ينظم الدراسه فى مراحل، لكل منها نظام، و مواد تعليميه خاصه بيها. فى سنة 1930، وقت الشيخ المراغى، صدر قانون مهم حول الازهر لجامعه اسلاميه. و اتطورت الدراسه فيه بقوانين 1936 و 1937 و 1938 وكان الازهر مسجد شيعي علشان كان معمول ايام اهر ملك فاطمي و الفاطميين شيعه ولكن لما صلاح الدين شاله بقا الازهر مسجد لنشر المذهب السني بدل الذهب الشيعي.

فى سنة 1961 صدر قانون تطوير الازهر اللى نظم المعاهد الدينيه، و الدراسات العاليه فى كلياته التلاته: اصول الدين، و الشريعة، و اللغه العربيه. و بمقتضى القانون ده اتعملت كليات جامعيه مدنيه جنب التلت كليات الدينيه.

بيتبع الازهر معاهد ابتدائيه و اعداديه و ثانويه. وبييجى لجامعة الازهر طلاب من برا مصر من دول كتيره عشان يدرسوا.

الازهر، زائد انه جامعه، مؤسسه دينيه مهمه، وشيخ الازهر منصب مهم جدا فى الحكومه المصريه و بيعينه رئيس الدوله المصريه. فى الوقت الحالى، شيخ الازهر هو فضيلة الإمام الأكبر احمد محمد الطيب. الازهر كجامع بيتبع وزارة الأوقاف مش مشيخة الازهر، و مقر الجامعه فى مدينة نصر و الدراسه.

من اشهر شيوخ الازهر

حسونة بن عبد الله النواوى، (1909)، و محمد مصطفى المراغى (1928 - 1930) و (1935 - 1945)، و مصطفى عبد الرازق (1945 - 1947)، و محمود شلتوت (1958 - 1963)، و محمد سيد طنطاوى (1996-2010). شيخ الازهر الحالى هو الدكتور احمد محمد الطيب.



</doc>
<doc id="7464" url="https://arz.wikipedia.org/wiki?curid=7464" title="ابن دانيال">
ابن دانيال

شمس الدين محمد بن دانيال بن يوسف بن معتوق الخزاعي الموصلي ،اتلقب بـ الشيخ و الحكيم ( ام الربيعين، الموصل، 1249 - القاهرة، 1311 ) ، حكيم رمدي ( كحال ) و شاعر و فنان عاش فى مصر فى العصر المملوكي ، و اتفوق فى تأليف تمثليات خيال الضل وتصوير حياة الصنايعيه والعمال و الجاليات التي كانت عايشه فى مصر فى زمنه ، واللهجات الخاصة بيهم وكان بيقلدهم بطريقة تضحك . من اشهر تمثلياته اللى لسه مخطوطاتها موجوده " طيف الخيال "، و " عجيب غريب " و " المتيم وضائع اليتيم ". من اشهر عرايسه كانت عروسه اسمها " عقود النظام فيمن ولي مصر من الحكام ".

بتعتبر اعمال ابن دانيال تصوير حي لعصره. وصفه المؤرخ المقريزي بأنه كان " كثير المجون والشعر البديع، كتابه طيف الخيال لم يصنف مثله فى معناه" .

اتولد ابن دانيال فى حى الاربعين فى الموصل فى فتره مضطربه و مليانه بالأحداث التاريخيه المهمه اللى كان من ضمنها غزو المغول بقيادة هولاكو لأرض الجزيرة ( العراق ) و بزوغ نجم دولة المماليك البحرية فى مصر. الموصل أياميها كانت مزدهره فى الادب و الثقافه.

درس ابن دانيال القرأن و دخل المدرسه و لما كان صبى دخل المغول ارض الجزيره و دمروا بغداد و قضوا على الخلافه العباسيه و إضطرت الناس و قتها تهرب على سوريا لغاية ما المغول دخلوا سوريا هى كمان ، فهربوا على مصر المعقل الآمن فى المنطقه. ابن دانيال كان من ضمن اللى نزحوا لمصر وقت هوجة المغول.

وصل ابن دانيال القاهره سنة 1267 ، و كان عنده بتاع 19 سنه. مصر وقتيها كان بيحكمها السلطان الظاهر بيبرس رابع سلاطين الدوله المملوكيه او خامسهم فى حالة إعتبار شجر الدر اولهم.

مصر بعد سقوط الخلافه فى بغداد و دخول المغول سوريا و تهديداتهم المستمره ليها بقت ام المنطقه و حصنها المنيع و مركزها الحضارى الوحيد ومقر الخلافه العباسيه الجديده اللى عملها الظاهر بيبرس فى القاهره.

عهد الظاهر بيبرس كان عهد حروب و معارك ضد الصليبيين و المغول، و كان راجل جد اتحمل مسئولية الدفاع عن مصر و المنطقه اللى كانت بتواجه مخاطر كبيره. فكان عهده عهد تقشف خالى من الترف و ما فيهوش أنس و فرفشه . لما وصل ابن دانيال مصر لقى الظاهر بيبرس لسه مطلع مرسوم يمنع الملاهى و الخمور و الحشيش و الدعاره.

بيحكى ابن دانيال انه لما وصل : " من موصل الحدباء الى الديار المصرية فى الدولة الظاهرية، سقى الله عهدها، وأعذب فى الجنان وردها وجدت تلك الرسوم دارسة، ومواطن انسها غير أنسة، عافية الاثار ، ساقطة الحد بالعثار، وقد هزم امر السلطان جيش الشيطان .. وتولى الخوان والي القاهرة، اهراق الخمور واحراق الحشيش، وتبديد المزور، واستتاب العلوق، واللواطي، وحجر البغاة " .

ابن دانيال اتأقلم بسرعه على مصر و ثقافتها، و بقى يتكلم بالمصرى زى المصريين و اتمصر خالص و بقى شاطر فى كتابة الشعر بألفاظ و روح مصريه زى : " يا سائلي عن حرفتي فى الوري .. و ضيعتي فيهم وإفلاسي. ما حال من درهم إنفاقه .. بأخده من أعين الناس " و " بعت عبدي و حماري معا .. وأصبحت لا فوقي و لا تحتي " . و سبب شكوته المره دى انه حالته الماديه كانت صعبه و كان بيشتغل كحال يا دوبك أجره اللى بياخده " من أعين الناس " كان بيعيشه بالعافيه.

خيال الضل كان اياميها رايج فى مصر و مصدر من مصادر المتعه و الترفيه ، و كان كل المصريين من كل الطبقات بما فيهم السلاطين بيحبوا يتفرجوا على عروضه .

المصريين فى العصر المملوكى ، زى فى العصور التانيه ، كانوا مرحين و بيحبوا الضحك و الفرفشه، ميزه للمصريين وسط منطقه جافه و متجهمه. ابن بطوطة اللى زار مصر ايام السلطان الناصر محمد بن قلاوون لاحظ الموضوع ده و وصف المصريين فى كتاب رحلاته بانهم " ذوو طرب وسرور ولهو " .

ابن دانيال رغم المحن و المآسى اللى عاشها كان شخص مرح و دمه خفيف و عجبه موضوع خيال الضل فدخل كاره و لقى نفسه فيه. كان هو اللى بيعمل كل حاجه، هو اللى كان بيألف التمثيليه و حوارها ، و هو اللى بيخرجها ، و هو اللى بيلحن أغانيها ، و هو اللى بيصمم هدوم عرايسها ، و فوق كده كان هو كمان اللى بيحركها و بيتكلم و يطلع الأصوات .

خيال الضل كان فن و حرفه مش مجرد تهريج زى الأراجوز. و كانت له تمثليات بحوار بيتكتب قبل ما تتمثل، زى المسرحيات دلوقتى ، مش كلام إعتباطى بيتقال وقت العرض حسب الظروف. و كانت التمثليات اللى اسمها " البابات " بتعبر بطريقه مرحه عن مسائل إجتماعيه و سياسيه و أحداث شاغله بال المجتمع و الناس اياميها. فنان خيال الضل كان اسمه " مخيالى " و شغلانته كانت اسمها " مخايله ".

فى الاول ابن دانيال كان بيجمع بين شغلته فى المخايله و شغلته فى الكحاله، و كان عنده دكان كحل بيعالج فيه عيون الناس جوه باب الفتوح ، و بالليل كان بيقعد فى بيته يألف المسرحيات و الأشعار. لكن الحال المتعب ده ما دامش كتير ، لإنه اشتهر بسرعه و بقى مخايلى معروف بيروحوله الامرا و أكابر القاهره يطلبوا منه يروح لهم يقدم عروض خاصه ليهم و لضيوفهم فى قصورهم ، و كانوا بيحبوه و بيدوه فلوس و هدايا و بيعزموه فى حفلاتهم عشان يرفه عن معازيمهم بخفة دمه و عروضه و أشعاره. عروض خيال الضل كانت بتتعمل فى مسارح مخصصه و اماكن عامه، لكن المخايليه كانوا كمان بيروحوا يقدموا عروضهم فى الافراح و الحفلات.

ابن دانيال قعد ع الحال ده لغاية ما الدوله المصريه طلعت له مرتب ثابت من الديوان و بقى مبسوط مادياً و حالته بقت عال العال . بيحكى المؤرخ ابن أيبك الدواداري إن ابن دانيال كان " ممن يترددون الى الملوك من السادة الفضلاء فى ذلك العهد " وإنه كان من ضمن " جماعة من اهل الفضل والأدب، كانوا ينهبون العيش بالاداب ويستخرجون لباب اللباب من ذوي الألباب فى كل فن وباب " .

مسرحيات خيال الضل كان اسمها " بابات " و مفردها " بابة " . معظم بابات ابن دانيال ضاعت و ما فضلش منها الا تلاته : " خيال الطيف " و مخطوطتها محفوظة فى دار الكتب و الوثائق القوميه فى القاهره ، و " عجيب وغريب "، و " المتيم والضائع اليتيم " .

ابن دانيال كتب باباته على شكل حوار نثرى و شعرى بالمصرى الجميل ، و صور فيها حياة الشعب المصرى و الصنايعيه و ولاد البلد و الجاليات اللى كانت عايشه فى مصر اللى كان بيقدر يقلد طريقة كلامهم كويس و بطريقه فكاهيه . و خلق شخصيات كتيره زى عجيب الدين الواعظ ،و عسلية المعاجيني ، و عواد الشرماط ،و مبارك الفيال ، و ابو القطط ، و زغبر الكلبي ، و ناتو السوداني ، وأبو العجب صاحب الجدي. و أكتر من كده كانت عنده عروسه اسمها " عقود النظام فيمن ولي مصر من الحكام " ! .

مخطوطات ابن دانيال القيمه و النادره دى حظيت باهتمام كبير من جهة الباحثين و المؤرخين اللى درسوها بالتفصيل و حرروها و نشروها. و فيه مراجع بتقول إن البابات دى اتلاقت بالصدفه فى مخطوطه قديمه كان محتفظ بيها فى مكتبة " احمد تيمور باشا " و بعدين اتنقلت ل دار الكتب المصريه، و اتعثر كمان على نسختين تانيين من المخطوطه دى ، واحده فى مكتبة الاسكوريال فى إسبانيا، والتانيه فى مكتبة استانبول فى تركيا. و بيعتقد الباحثين ان المخطوطات اللى اتلاقت دى اتدونت بعد وفاة الشيخ ابن دانيال .

طيف الخيال بتعتبر أروع البابات الدانياليه التلاته. و فيه باحثين و ادباء و نقاد بيعتبروها أبدع مسرحيه اتكتبت فى تاريخ خيال الضل المصري. المؤرخ المقريزي و صف العمل ده بإنه " لم يصنف مثله فى معناه " . البابه دى رسمت صوره لواقع الحياه فى مصر فى القرن السابع هجرى / التلاتاشر ميلادى، بعاداته وتقاليده ولغته وألفاظه. و البابه بتعرض باسلوب كوميدى - بيتسمى الفارس يعنى المهزله - نقد سياسى لاذع لحدث مشهور حصل أياميها، وهو إن السلطان الظاهر بيبرس جاب واحد اسمه " ابو العباس احمد إبن الخليفة الظاهر " على القاهره عشان يعمله خليفه عباسى. بطل البابه اللى اسمه " وصال " هو الصورة الكوميديه لأبو العباس احمد ده .

عجيب وغريب مش تمثيليه كامله متواصله لكن اسكتشات كوميديه مش مرتبطه ببعضها. ابطال البابه دى مجموعة شخصيات شعبيه من الصنايعيه و الحرفيين و البياعين اللى بيلفوا فى الأسواق والموالد و فى الشوارع وقت الأعياد. بابة عجيب وغريب بتعرض 27 شخصيه أساميها طريفه، زى غريب الصافي ، وعجيب الدين الواعظ ، وحويس الحاوي ، و هلال المنجم ، و ميمون القراد ، و شدقم البلاغ صاحب الرمح والسيف وغيرهم . والبابة بتعتبر وثيقه تاريخيه و تسجيل شعبى وشاهد حى على العصر اللى عاش فيه ابن دانيال. وبتظهر البابه دى قدرة و براعة ابن دانيال على صياغة الألفاظ الشعبيه المصريه اللى كانت متداوله أياميها ، و لسه متداوله فى مصر لغاية دلوقتى ، و على تصوير الفساد الإجتماعي ، وده ضاف للبابه دى قيمه اجتماعيه.

من حيث الكوميديا بابة اليتيم والضائع اليتيم زى البابتين التانيين ، لكن من ناحية الاسلوب و المضمون بتختلف عنهم ، وبدرجة خلت باحثين يشكوا فى كونها من تأليف ابن دانيال، او إنها من تأليفه لكن بطريقه ما إتعرضت للمسخ والتحريف. بالمقارنه، اسلوب البابه دى اسلوب هابط و مليان مجون و خلاعة. لكن الباحثين اللى بيعتقدوا إنها من تأليف ابن دانيال بيبرروا اسلوب البابة بإنه بيتماشى مع الروح التي كانت سايدة أياميها من حيث الميل للمتع الحسيه والمجون. وبتضم البابه شخصيات انسانيه و شخصيات حيوانيه وجماديه. من ضمن الشخصيات الانسانيه الرئيسيه فى البابه : المتيم، و الذميم ، و بابا البيرم ، والحكم زيهون. و بتظهر فى الرواية ديوك وكباش وتيران و ملحقات ترابيزات الأكل كمان .

التلت بابات اللى فضلوا و نجيوا من الضياع، بعد كل المجون و الكوميديا اللى فيهم بتنتهي كلها باستثارة الضمير الدينى والأخلاقى و بتتختم بطلب التوبة والانابه .

ابن دانيال بسبب شغلته كحال فى القاهره القديمه كان متصل بطريقه مستمره بعامة الشعب ، و لإن خلفيته كنازح هربان من الموصول إتحامى بمصر كان بيحس بمعاناة الناس . فطلعت اعماله معبرة عن مشكلات الطبقه الكادحة فى المجتمع ، وآلام البشر فى المنطقه فى مرحله مضطربه من تاريخها، و عمل كده بالفكاهه و الكوميديا و بنشر الفرحه والبسمه بين الناس.

نزح ابن دانيال على مصر سنة 1267 ، و اتوفى فيها سنة 1311 ، وبكده يبقى عاش فى مصر بتاع اربعه و اربعين سنة إتمصر فيها بالكامل روح و ثقافه و لغه ، وشاف عهود أكبر سلاطين مصر من المماليك البحرية : الظاهر بيبرس ، و المنصور قلاوون ، و الأشرف خليل ، و الناصر محمد بن قلاوون.



</doc>
<doc id="7468" url="https://arz.wikipedia.org/wiki?curid=7468" title="دير سانت كاترين">
دير سانت كاترين

دير سانت كاترين دير تابع للروم الارتودكس اتبنى على سفح جبل سانت كاترين فى سينا و جنب جبل موسى، مصر، حوالى سنة 250. اتعثر فيه فى القرن 19 على اقدم مخطوطه لكتاب العهد الجديد. و بيعتبر دير سانت كاترين واحد من اهم و اقدم الاديره فى مصر و العالم، و هو من المعالم السياحيه المهمه فى العالم سواء من الناحيه الدينيه او على مستوى التراث الانسانى. اتسمى الدير على اسم القديسه كاترين اللى كانت من اسكندريه و بعد ما ماتت الرفات بتاعتها اتنقلت للمكان اللى فيه الدير دلوقتى.
بره الدير فى جناين مزروع فيها اشجار زتون و و مشمش و برقوق و ورود و فى كمان كنيسه اسمها كنيسة القديس تريفون ملحق بيها اوده اسمها اودة الجماجم لانها فيها الهياكل العظميه بتاعة رهبان الدير اللى ماتو. اقدم هيكل عظمى موجود فى اوضة الجماجم بيتنسب للراهب اسطفانوس اللى عاش فى القرن السادس.
دير سانت كاترين فى منطقه مهمه من مواقع التراث العالمى التابعه لمنظمة اليونيسكو من سنة 2002.




</doc>
<doc id="7470" url="https://arz.wikipedia.org/wiki?curid=7470" title="سبعينيه">
سبعينيه

السبعينية،( Septuagint) هى ترجمه كتاب العهد القديم للغه اليونانيه الاسكندرانى، قام بيها علما اليهود الهلنيستيين الاسكندرانيه بين سنة 250 و سنة 100 قبل الميلاد فى العصر البطلمى بأمر بطليموس التانى. و اتسمت بالسبعينيه لإن الترجمه عملها 72 مترجم فى 72 يوم.

السبعينيه مهمه لإنها اتنقلت من نصوص قديمه ضاعت. المسيحيين و القديس بولس عولوا على السبعينيه، و لحد دلوقتى بتتمسك بيها الكنيسه اليونانيه.


</doc>
<doc id="7471" url="https://arz.wikipedia.org/wiki?curid=7471" title="القديسه كاترين">
القديسه كاترين

القديسه كاترين كانت بنت حاكم اسكندريه , اتولدت فى اواخر القرن التالت و اللى اتسمى على اسمها دير سانت كاترين المشهور و اللى موجود فى سينا و اللى بيعتبر واحد من اقدم الاديره فى العالم ان ماكانش اقدمهم .
و اتعرضت للاضطهاد و التعذيب لحد لما ماتت ، اتبنى دير سانت كاترين ايام الامبراطور جوستنيان .


</doc>
<doc id="7490" url="https://arz.wikipedia.org/wiki?curid=7490" title="ساحورع">
ساحورع

ساحورع - بالانجليزى : Sahure -( حكم ح 2487 - 2473 قبل الميلاد )، ملك مصر و تانى ملوك الاسره الخامسه. بعت رحلات تجاريه ل اسيا و بونت ، وصد هجمات المغيرين من الصحرا الليبيه على غرب الدلتا. له هرم فى ابو صير جنوب الجيزه. بنى جنبه معبد ضخم للشمس اللى اتمثلت على شكل مسلة كبيره طولها 60 متر قايمه على قاعده ضخمه( اتهدمت ).


</doc>
<doc id="7491" url="https://arz.wikipedia.org/wiki?curid=7491" title="زيوس">
زيوس

زيوس - باليونانى : Ζεύς ، بالانجليزى : Zeus -، فى الاساطير اليونانيه رب الأرباب اله الارض و السماء. كان يعيش فوق جبال أوليمبوس Mount Olympus . ابن خرونوس Cronus من ريا Rhea . اتجوز أخته هيرا Hera ، و حب حوريات و قمرات و ربات ، خلفوله صبيان و بنات زى افروديت و ارتميس و هرميس و ابولو و اثينا ( اللى طلعت من جبينه ). النسر هو الطاير المفضل بتاعه. الفنان فيدياس Phidias عمل لمعبد أوليمبوس تمثل لزيوس من الدهب و العاج طوله 13 متر (ح 432 ق.م.)، اللى بقى من عجايب الدنيا السبعه. بيقابله جوبيتر عند . فى العصر البطلمى فى مصر كان الاله سيرابيس بيتمثل لليونانيين على شكل زيوس.

الالهه اليونانيه القديمه


</doc>
<doc id="7493" url="https://arz.wikipedia.org/wiki?curid=7493" title="كاس العالم">
كاس العالم

كاس العالم ممكن تدل على حاجات كتير منها


</doc>
<doc id="7495" url="https://arz.wikipedia.org/wiki?curid=7495" title="كأس الأمير فيصل بن فهد">
كأس الأمير فيصل بن فهد

كاس الامير فيصل بن فهد، الاسم القديم هوه (كأس الإتحاد السعودى لكرة القدم)، واحد من بطولات دورى المحترفين السعودى (الدورى السعودى الممتاز)، إبتدت البطولة فى موسم 2007/2008 بتحويل بطولة النهائى من الأندية اللى فوق أعمار 25 للبطولة الأولمبية المحلية تحت سنة 23، مع مشاركة 5 لاعبية من الفريق الاول، وأول بطولة فازت بيها هى نادى الإتفاق، والفايز للبطولة كاس الامير فيصل بن فهد حيتأهل لبطولة كاس الخليج للأندية على-طول، وبردو تانى يحق للفايز ببطولة كاس الملك السعودى بالتأهل للبطولة الخليجية على طول .

مع العلم ان بطولة كاس الملك السعودى اسمه الرسمي (كأس خادم الحرمين الشريفين للابطال)، وكان ده الاسم ينطبق على الدورى السعودى قبل مايغير الاسم فيتحول لإسم الدورى السعودى الممتاز.


</doc>
<doc id="7496" url="https://arz.wikipedia.org/wiki?curid=7496" title="كأس خادم الحرمين الشريفين للأبطال">
كأس خادم الحرمين الشريفين للأبطال

كاس خادم الحرمين الشريفين للابطال (و فى الاصل الاسم ده معناه خادم المسجدين الشريفين هما مكة والمدينة)، غالباً فى الإعلام العربى البطولة دى ببتسما بإختصار "كاس الملك", و هى مسابقة كروية سعودية محلية, و إتوافق عليه فى 31 مايو2007، عشان يتعمل للمتأهلين فى موسم الدورى السعودى 2007/08. و جايزة المسابقة إتعملت على المستوى العربى والخليجى, بيشارك فى البطولة اصحاب المراكز الستة الاولى فى الدوري السعودي الممتاز وبردو بيشارك بطل كاس ولي العهد السعودى وبطل كاس الامير فيصل بن فهد، ومن المتوقع انه يكون خلال السنين القليلة الجاية بطولة مهمة فى السعودية، زى ما قال الحارس السعودى لنادى الهلال محمد الدعيع:

فى الموسم اللى فات وبعد نهاية الدورى السعودى، شارك فى البطولة متصدرين الدورى الستة هم:


الفايز فى البطولة بيتأهل لدورى المحترفين الآسيوى، واللى بيديره وبيوافقه الإتحاد الآسيوى لكرة القدم .



وأصبح النادي الاهلي ملقب بالملكي وذالك بسبب عدد مرات الفوز بكأس الملك 12 مرة



</doc>
<doc id="7497" url="https://arz.wikipedia.org/wiki?curid=7497" title="محمد الدعيع">
محمد الدعيع

محمد الدعيع حارس مرمى لكرة القدم السعودى, اتولد فى 2 أغسطس 1972 فى "حائل". هو بيعتبر أكبر أسطورة حراسة المرمى فى قارة اسيا لعب لنادى الطائى فى حائل, بعدين إتنقل لـ نادى الهلال, وكان بدايته حقق مع المنتخب السعودى للناشئين ببطولة كاس العالم تحت السن 17 فى اسكتلندا سنة 1989 بحيث برع محمد فى ركلات الترجيح قدام اسكتلندا فى المباراة النهائية, واللى إنتهت بالتعادل واحد-واحد, وبردو شارك محمد فى نهائيات كاس العالم 4 مرات, واعتزل بعد الخروج من كاس العالم فى ألمانيا, وأخد لقب عميد لاعبى العالم بـ181 مباراة دولية وأخد جايزة أحسن حارس فى كاس اسيا 1996 واللى خداها المنتخب السعودى فى الإمارات. زى ما إختاروه حارس القرن فى اسيا من الاتحاد الاسيوي لكرة القدم وهو أحسن حارس مر على اسيا, وجت للحارس محمد الدعيع عروض كتيرة أوروبية من أهمها عرض نادي مانشستر يونايتد قبل كاس العالم 1998 إلا ان الصفقة مانجحتش بسبب النظام السعودى اللى بيحرم اللاعب السعودي فى ايام التسعينيات الإحتراف الخارجى زى ما حصل مع يوسف الثنيان والأسطورة السعودية ماجد عبدالله.



</doc>
<doc id="7498" url="https://arz.wikipedia.org/wiki?curid=7498" title="دورى الدرجة الاولى السعودى">
دورى الدرجة الاولى السعودى

دوري الدرجة الأولى السعودى, ده بطوله التانيه الرسمى بعد دورى السعودى للمحترفين، وعدد الفرق اللى بتلعب بيها النوادى السعوديه 14 فريق ، اما الصاعدين لدورى المحترفين لازم يكون فى المركز الاول والتانى سواء كان بطل الدورى او اللى بيحتل المركز التانى للدورى، واللى هبطو للدرجة التالته هما فريقين فى المركز الاخير وقبل الاخير.

فى الموسم 2007/2008 إتأهل "نادى الرائد" بطل الدورى للدرجة الأولى و"نادى ابها" السعوديين للدورى الممتاز. وهبط "الجبلين" و"الفيحاء" للدرجة التانية.



</doc>
<doc id="7506" url="https://arz.wikipedia.org/wiki?curid=7506" title="استاد اسكندريه">
استاد اسكندريه

استاد اسكندريه هوه استاد متعدد الاستخدامات موجود فى مدينة اسكندريه فى مصر. الملعب ده دلوقتى بيستعملوه فى مباريات كورة القدم و استخدم فى بطولة كاس الأمم الافريقيه لكرة القدم 2006 اللى إتعملت فى مصر. الاستاد ده هو اقدم استاد فى مصر و افريقيا حيث انه إتبنى سنة 1929 ، و الاستاد ده بيساع حوالى 20،000 متفرج. و هو بيعتبر الاستاد الرسمي لنادى الاتحاد السكندرى , اللى موقعه فى حى محرم بك. الاستاد ده لما بيكون مليان بجماهير الاتحاد, بيعتبر من اشرس استادات العالم, عشان جماهير الاتحاد مابتحبش الخساره علي ارضها. بس برضه شاف لقاءات دولية كتيره على مر السنين. و معروف عنه انه كان اول ملعب فى بلاد جامعة الدول العربيه اتركبت فيه ابراج نور.


</doc>
<doc id="7514" url="https://arz.wikipedia.org/wiki?curid=7514" title="المتحف البريطانى">
المتحف البريطانى

المتحف البريطانى (إنجليزى: British Museum) فى لندن ، انجلترا، الدار القوميه اللى بتحفظ التراث الأدبى و العلمى و الفنى فى المملكه المتحده. بيضم الاف المخطوطات الغربيه و الشرقيه، و التحف و العملات و البرديات و اللوحات الفنيه. بيعتبر من أكبر و أهم المتاحف فى العالم.

اتنشأ المتحف البريطانى سنة 1753 ، و زادت مجموعاته و تحفه بسرعه بفضل صدور قانون الإيداع ، و بفضل الهدايا و المجموعات الضخمه اللى اتضافت ليه.

المتحف فيه اقدم نسخ الكتاب المقدس ، و كانت اصلا فى دير سانت كاترين فى سينا فى مصر، لكن اتسرقت و اتنقلت لروسيا القيصريه و اتباعت للمتحف. فيه كمان تحف اسلاميه و مصاحف قيمه ، و حجر رشيد اللى لقاه عسكر الحمله الفرنسيه فى مصر و اخده الإنجليز بعد ما احتلوا اسكندريه، و اللى قدر شامبوليون عن طريق نسخه اتعملت منه حل لغز اللغه الهيروغليفيه.

المتحف البريطانى بيصدر فهارس كتيره و كتب ابحاث عن محتوياته، و فيه مكتبه من أكبر و أهم المكتبات فى العالم.




</doc>
<doc id="7515" url="https://arz.wikipedia.org/wiki?curid=7515" title="مانيتون">
مانيتون

مانيتون - بالانجليزى : Manetho او Manethon -، كاهن و مؤرخ مصرى عاش ايام بطليموس الاول و بطليموس التانى فى العصر البطلمى. كتب كتاب مهم جداً اسمه " تاريخ مصر "، اتعرف باسم " ايجيبتيكا " Aegyptiaca ، عن تاريخ مصر من اقدم العصور لغاية سنة 323 قبل الميلاد بالإعتماد على سجلات المعابد المصريه. قسم الاسر ال 31 اللى حكمت مصر على تلت اقسام بتقابل : الدوله القديمه ، و الوسطى ، و الحديثه. معظم محتويات الكتاب ضاعت و ما فضلش منها الا شويه حاجات بسيطه و ملخصات، لكن نقل منه مؤرخين قدام و بكده نقلوا معلوماته لينا.


</doc>
<doc id="7516" url="https://arz.wikipedia.org/wiki?curid=7516" title="ماميزى">
ماميزى

ماميزى ( بالقبطى : مكان الولاده ) - بالإنجليزى : Mamisi او Mammisi - ، الأبنيه الملحقه بمعابد فى العصور المتأخره ( العصر البطلمى و الرومانى ) ، زى معبد دندرة ، و معبد فيلة ، و معبد ادفو. كانت بتتعمل فيها كل سنه طقوس الولاده المقدسه. و على حيطانها اتنقشت قصة الجواز المقدس و الولاده، و على جدرانها البرانيه رسومات بتمثل الفرحه و البهجه.


</doc>
<doc id="7518" url="https://arz.wikipedia.org/wiki?curid=7518" title="ماشوش">
ماشوش

ماشوش، زيهم زى الشردان شعب من شعوب البحر (سكان جزر بحر ايجه) اللى أغارت على مصر ايام الاسرتين 19 و 20. الشردان استوطنو جزيرة سردينيا اللى اشتق اسمها من اسمهم ، و الماشوش استوطنوا فى قورينه ( الشحات فى ليبيا دلوقتى ) ، و هاجرت منهم جماعات على مصر بسبب ضم اعداد منهم للجيش المصرى كمرتزقه و قعدوا فى أهناسيه و مع مرور السنين اتمصروا. شيشنق اللى اتولد فى مصر بعد قرون من هجرة الماشوش لمصر و وصل لمنصب القائد العام للجيوش المصريه و استغل الضعف اللى صاب الاسره 21 و اسس الاسره 22 كان من نسلهم.


</doc>
<doc id="7519" url="https://arz.wikipedia.org/wiki?curid=7519" title="ماعت">
ماعت

ماعت ، الهه مصريه اتصورت على شكل واحده ست على راسها ريشة نعامه. اعتبرها المصريين بنت للاله رع. كانت بتجسد معانى الحق، و الصدق ، و العدل ، و رمز للنظام الأزلى اللى بيتحكم فى الكون و بيسيره.


</doc>
<doc id="7520" url="https://arz.wikipedia.org/wiki?curid=7520" title="ماريه القبطيه">
ماريه القبطيه

مارية القبطية او ماريه المصريه او مارية بنت شمعون القبطية (توفيت 637), مصريه من المنيا اهداها المقوقس صاحب مصر فى العصر الرومانى لرسول الله محمد صلى الله عليه وسلم مع اختها تدعى سيرين. وقد وهب النبى صلى الله عليه وسلم سيرين للصحابى الجليل حسان بن ثابت رضى الله عنه وارضاه. و تزوجها النبى محمد صلى الله عليه وسلم و انجبت له ابنا سمى ابراهبم وكان الرسول صلى الله عليه وسلم يحبه حبا شديدا , اللى ان توفى و هو صغير عنده تقريبا عام ونصف او عامان . توفيت الصحابيه الجليله رضى الله عنها وارضاها فى خلافة عمر بن الخطاب و دفنت فى البقيع.



</doc>
<doc id="7523" url="https://arz.wikipedia.org/wiki?curid=7523" title="المجوس التلاته">
المجوس التلاته

المجوس التلاته او حكما الشرق، فى المسيحيه، تلات علما فلك فرس ، راحوا أورشليم تابعين نجم و صلهم بيت لحم ، و هناك لقوا الطفل يسوع فسجدوا له و ادوه هدايا دهب و لبان و مر ( متى 3 )


</doc>
<doc id="7524" url="https://arz.wikipedia.org/wiki?curid=7524" title="مجاعة السبع سنين">
مجاعة السبع سنين

مجاعة السبع سنين ، اسطوره اتدونت ايام البطالمة على صخره فى جزيرة سهيل. بتقول الاسطوره ان ايام الملك زوسر النيل ما فاضش لمدة سبع سنين فنشف الزرع وعم البلا و الكرب، و ما رجعش الفيضان الا بعد ما خصصوا للاله خنوم اراضى زياده.


</doc>
<doc id="7525" url="https://arz.wikipedia.org/wiki?curid=7525" title="ساجا">
ساجا

ساجا Saga ، فى التراث و الادب الاسكندنافى القديم ، بالذات فى ايسلندا و النرويج ، ملحمه شعريه او نثريه بتحكى عن مغامرات شخصيه من التاريخ او من الأساطير. اتألفت الساجات بين القرنين 11 و 13 ، و من اشهرها هيمسكر نجلا و ستار لونجا. من اشهر كتاب الساجا المؤلف الأيسلاندى سنورى ستورلسون Snorri Sturluson .


</doc>
<doc id="7527" url="https://arz.wikipedia.org/wiki?curid=7527" title="مالاريا">
مالاريا

المالاريا (Malaria) هو مرض يصيب الانسان عندما يقرص من نامس اسمها انوفيليس فاروينسيس الذي ينقل العدوى (النامس الانثى اما النامس الذكر لا ينقل المرض ) و ينتقل المرض من 4 انواع من الطفيليات وحيدة الخليه التي تسبب المالاريا.الطفيليات الاربعه يطلق عليهم "طفيليات المالاريا" وهما:
النوعين الاخرانيين (الفايفاكس و الفالسيباروم )هما اخطر الانواع و اكثرهم انتشار .المالاريا وباء منتشر فى المناطق المداريه فى اسيا و امريكا الجنوبيه و افريقا و تقتل ما بين مليون لـ ثلاثة ملايين انسان كل سنه اغلبهم صغار السن و معظهم فى افريقيا.المالاريا مرض ممكن علاجه و الوقايه منه (Curable and Preventable) و المشكله الاكبر التي تواجة الحكومات و المنظمات الصحيه هو الفقر الشديد و عدم توافر الدعم المادي للادويه.

كلمة المالاريااتيه من اصل طاليانى (mala aria ) "مال" يعنى وحش و "اريا" يعنى هوا و سوا مال-اريا يعنى الهوا الوحش او المش نضيف لان العلما كانو فى الاول فاكرين انها بتتنقل من واحد للتانى لما بتنفس الهواء الوحش.

الناموسه النتايه اللى اسمها انوفيليس لما بتيجى تقرص واحد مريض بالمالاريا و بتمص دمه بتتعدى منه و بعدها باسبوع لما بييجى معاد الوجيه التانيه بتاعة الناموسه ممكن تروح تقرص واحد سليم و تنقله الطفيل بتاع المالارايا اللى بيتكاثر فى الكبد و بعدين جوه خلايا الدم الحمرا و بتسبب اعراض المالاريا اللى مرتبطه بالانيميا فى حدود 10 - 15 يوم زى الصداع و الترجيع و الدوخه و سرعة ضربات القلب و النهجان. الاعراض المميزه لمريض المالاريا اهمها السخونيه الرعشه و اعراض بتشبه اعراض الاتفلونزا و ساعات بيغمى ع المريض و ممكن فى حالات كتيره تنتهى بالموت لو م اتعالجتش.

المالاريا وباء بيقتل طفل كل 30 ثانيه فى العالم كله و هو مرض متوطن فى 109 بلد فى العالم فى 4 مناطق اساسيه :
لحد دلوقتى ما فيش تطعيم ضد المالاريا و مكافحة المرض بتنصب اساسا على مكافحة الناموس اللى بينقله زى استعمال المبيدات فى البيوت و على وش البحيرات اللى مايتها راكده او بتنشيفها خالص لان الناموسه بتبيض هناك و لو فقس البيض معناه جيل جديد م الناموس ح بطلع و ينشر المرض.من الحاجات البسيطه و اللى ليها دور كبير فى مكافحة المرض هو استعمال الناموسيات (زى الشبك)و اللى بيمنع الناموس م الوصول للانسان و هو نايم.
الوقايه م المرض بتكون عن طريق اخد ادويه قبل السفر للمناطق الموبوؤه بفتره معينه بتختلف من دوا للتانى.فى اجيال جديده م المالاريا بتقاوم الادويه دى و عشان كدا لازم المسافرين يعرفو كويس اذا كانت الادويه دى فعلا ح تحميهم م الاصابه و لا لأ.
على مدى سنين طويله كانت المالاريا بتتعالج بسهوله بـ دوا اسمه كلوروكوين (Chloroquine) و كان سعره الرخيص من اكتر مزاياه.المشكله بدأت قريب لما لقا العلما ان طفيليات المالارايا (خصوصا الفالسيباروم)ابتدت تطور مناعه ضد الدوا دا و ما بقتش تتأثر بيه.
شويه شويه طلعت شركات الادويه علاجات جديده للمالاريا و ساعات بيستخدموها فى الوقايه م المرض بس المشكله فى سعرها الغالى و خصوصا على الدول الفقيره فى افريقيا و اسيا و اللى سكانها العيانين ما يقدروش يشترو الادويه الجديده دى.
العلاجات المتوافره دلوقتى ضد المالاريا هيا:



</doc>
<doc id="7533" url="https://arz.wikipedia.org/wiki?curid=7533" title="1955">
1955

1955 كانت سنه بسيطه فى التقويم الجريجورى .


</doc>
<doc id="7535" url="https://arz.wikipedia.org/wiki?curid=7535" title="فالانتاين اكلاند">
فالانتاين اكلاند

فالانتاين اكلاند (20 مايو 1906 - 9 نوفمبر 1969) كانت شاعره انجليزيه، وشخصية مهمه بالنسبه لظهور الموديرنيزم فى الشعر البريطاني فى القرن العشرين.


</doc>
<doc id="7541" url="https://arz.wikipedia.org/wiki?curid=7541" title="ساره الدريدج">
ساره الدريدج

ساره الدريدج اسمها الاصلي انيدا مارشانت (27 يناير 1911 - 11 يناير 2006) كاتبه روايات خيال شعبي عن الليزبيان.



</doc>
<doc id="7543" url="https://arz.wikipedia.org/wiki?curid=7543" title="سيبيلا اليرامو">
سيبيلا اليرامو

سيبيلا اليرامو (14 أغسطس 1876 - 13 يناير 1960) كاتبه ايطاليه ومدافعه عن حقوق المرأه (فيمينيست)، اشتهرت بكتابة السيره الذاتيه اللى صورت فيها حياتها كامرأة فى ايطاليا فى اواخر القرن التسعتاشر.


</doc>
<doc id="7550" url="https://arz.wikipedia.org/wiki?curid=7550" title="1876">
1876

1876 كانت سنه كبيسه فى التقويم الجريجورى .


</doc>
<doc id="7552" url="https://arz.wikipedia.org/wiki?curid=7552" title="دوللى دوتس">
دوللى دوتس

دوللى دوتس ("Dolly Dots")‏ كانت فرقة مزيكا هولنديه اعضائها بنات اتشهرت فى أواخر السبعينات وأوائل التمانينات القرن العشرين كانو بيغنو اغانى رقص / بوب، و حققو نجاح كبير فى كل أنحاء أوروبا واليابان. بتتكون الفرقة من ست بنات هماأنجيلا جروثوييززين ,أنجيلا كرامارز، أنيتا هايلكار، إستر اووستيربييك، باتى زومار و ريا بريفيس (Angela Groothuizen,‏ Angéla Kramers,‏ Anita Heilker,‏ Esther Oosterbeek,‏ Patty Zomer و Ria Brieffies). كان أكبر نجاح دوللى دوتس فى هولندا.

اتكونت الفرقة سنة 1978 من "بيتر فان أستن" و"ريشارد دوبوا" والراقصة أنجيلا كرامارز اللى كانت بتشتغل فى محطة تليفزيون "تروس". وكانوا 4 راقصات والمغنيتين ريا بريفيس وأنجيلا جروثوييزين. فى يونيو 1979 ظهرت أغنيتهم الأولى "بويز".

فى نهاية عام 1984 سابت أنيتا هايلكار الفرقة بعد ولادة بنتها. سنة 1986 راحوا باقي الفرقة لأمريكا علشان تصوير فيلم "داتش تريت Dutch Treat " اللى ظهر سنة 1987 لكن فشل. بعد فشل الفيلم ده وفشل اغنية و"ات أنايت What a Night" قررو انهم يحلو الفرقة وعملوا فى اكتوبر 1988 حفلة وداع.

وصل ألبومهم "جولد" لبورصة الأغانى فى سنة 1993، سنة 1998 رجع الفريق تانى بألبوم "ذا كولكشن" بعد ما و سنة 2006 عملوا جولة فنية و سنة 2007 عملوا 3 حفلات فى روتردام.

سنة 2008 ريا بريفيس اتشخص ان عندها سرطان وماتت يوم 20 يوليه 2009.



</doc>
<doc id="7553" url="https://arz.wikipedia.org/wiki?curid=7553" title="القرن العشرين">
القرن العشرين

القرن العشرين الفترة من سنة 1901 لحد سنة 2000 ,حسب التقويم الجريجورى فى العصر المسيحى/ العصر العام


</doc>
<doc id="7556" url="https://arz.wikipedia.org/wiki?curid=7556" title="تى-جريس اتكينسون">
تى-جريس اتكينسون

تى-جريس اتكينسون مؤلفه امريكيه مدافعه عن حقوق المرأة، اتولدت 9 نوفمبر 1938 فى باتن روج عاصمة ولاية لويزيانا.


</doc>
<doc id="7557" url="https://arz.wikipedia.org/wiki?curid=7557" title="1938">
1938




</doc>
<doc id="7559" url="https://arz.wikipedia.org/wiki?curid=7559" title="1291">
1291




</doc>
<doc id="7560" url="https://arz.wikipedia.org/wiki?curid=7560" title="1191">
1191


</doc>
<doc id="7561" url="https://arz.wikipedia.org/wiki?curid=7561" title="1290">
1290



</doc>
<doc id="7563" url="https://arz.wikipedia.org/wiki?curid=7563" title="سيلفيا تاونسند وارنر">
سيلفيا تاونسند وارنر

سيلفيا نورا تاونسند وارنر (6 ديسمبر 1893 - 1 مايو 1978) روائيه وشاعره انجليزيه.


</doc>
<doc id="7566" url="https://arz.wikipedia.org/wiki?curid=7566" title="القانون العام">
القانون العام

القانون العام هوا القانون اللى بتكون الدوله او واحده من الهيئات الاعتباريه فيها واحده من اطرافه.
القانون العام زى القانون الدستورى, و القانون الادارى, قانون الاجراءات الجنائيه.


</doc>
<doc id="7567" url="https://arz.wikipedia.org/wiki?curid=7567" title="القانون الخاص">
القانون الخاص

القانون الخاص هوا القانون اللى بينظم العلاقه بين اشخاص طبيعيين (ناس) او اشخاص اعتباريين بس مابتكونش الدوله طرف من اطرافه, زى القانون المدنى و القانون التجارى.


</doc>
<doc id="7568" url="https://arz.wikipedia.org/wiki?curid=7568" title="القانون الدولى">
القانون الدولى

القانون الدولى بيتقسم لنوعين من القوانين هما: قانون دولى عام, و قانون دولى خاص.
القانون الدولى العام هوا شبه القانون الداخلى فى مبادئ و قواعد كتير زى العموميه و التجريد.
و القانون الدولى العام بيكون بالنسبه للدول زى القانون الداخلى بالنسبه للافراد.
ولكن بيختلف القانون الدولى عن القانون الداخلى فى حاجات كتير زى.
ان مافيش سلطه معينه هيا اللى بتحط القوانين الدوليه و ده عشان مبدأ سيادة الدول.
بيختلف كمان عن القانون الداخلى فى ان العرف الدولى مهم جدا فى مجال القانون الدولى بخلاف القانون الداخلى اللى بيكون العرف فى الغالب دوره محدود جدا الا فى استثناءات قليله.
القانون الدولى العام من فروع القانون العام.
القانون الدولى الخاص .هوا اللى بينظم العلاقه بين الناس اللى بيكونو من جنسيات مختلفة 


</doc>
<doc id="7570" url="https://arz.wikipedia.org/wiki?curid=7570" title="محمود سامى البارودى">
محمود سامى البارودى

محمود سامى حسن حسنى البارودى المصرى ( دنقلة،السودان ، 6 اكتوبر 1839- القاهرة ، 12 ديسمبر 1904) اتلقب بـ شاعر السيف و القلم ، شاعر مصرى من قادة الثوره العرابيه (1881). كان من اصل مملوكى. اتعلم فى المدرسه الحربيه فى القاهرة. و زار الأستانه ، و لما رجع مصر اشتغل فى مناصب كتيره فى الجيش و الإداره. إشترك فى حملة كريت ( 1868 ). فى 4 فبراير 1882 شكل وزارة الثوره ( العرابيه ) ، و حاكمه الإنجليز ، و نفوه على جزيرة سيلان ( سريلانكا دلوقتى ) عشان اشترك فى الثوره ، فعاش هناك 17 سنه. كتب " المختارات " اللى جمعها لتلاتين شاعر. بيعتبر باعث النهضه الشعريه الحديثه فى مصر و كان له اثر كبير على تطوير الشعر المصرى.


</doc>
<doc id="7571" url="https://arz.wikipedia.org/wiki?curid=7571" title="الباستيل">
الباستيل

الباستيل - بالفرنساوى: La Bastille، سجن و حصن فى باريس، فرنسا، اتشيد فى القرن 14. بقى رمز للجور و الإستبداد نتيجة نظام الجوابات المبصومه اللى بإمضة الملك عليها كان ممكن اى حد يتقبض عليه و يتسجن لأى مده من غير محاكمه. هاجمه ثوار الثوره الفرنسيه و هدوه يوم 14 يوليه 1789، فبقى اليوم ده عيد قومى فى فرنسا.


</doc>
<doc id="7572" url="https://arz.wikipedia.org/wiki?curid=7572" title="بابر">
بابر

بابر - بالانجليزى : Babur - ، الاسم الشايع ل ظهير الدين محمد ( 1482 - 26 ديسمبر 1530 )، مؤسس امبراطورية المغول فى الهند Mughal dynasty ، سليل تيمورلنك. غزا الهند من أفغانستان و سيطر على معظم مناطق الهند الشماليه ( 1525 - 1526 ). كان عبقرى فذ فى شئون الحرب و الإداره، و فى العلوم و الفن. سيرة حياته و غزواته اللى كتبها بنفسه بتعتبر تحفه ادبيه. جد الملك أكبر.


</doc>
<doc id="7573" url="https://arz.wikipedia.org/wiki?curid=7573" title="بابوس السكندرى">
بابوس السكندرى


</doc>
<doc id="7579" url="https://arz.wikipedia.org/wiki?curid=7579" title="محمد رضا بهلوى">
محمد رضا بهلوى

محمدرضا شاه پهلوی (بيتنطق بالفارسى: ‏"Mohammad-Rezā Shāh Pahlavi")‏ ‏(26 اكتوبر 1919 ، طهران – 27 يوليه 1980 ، القاهره) كان شاه إيران من 16 سبتمبر 1941 لحد ما اطاحت بيه الثوره الايرانيه (الاسلاميه) فى 11 فبراير سنة 1979 و اطاحت معاه بالحكم الملكى فى ايران. بهلوى حكم البلد بالنظام الملكى المطلق بعد ما خلف ابوه رضا شاه بهلوى اللى خلعه الانجليز ، و بعد الثوره سافر لـ مصر ومات فيها وإتدفن فى القاهرة فى جامع الرفاعى من بقية ملوك اسرة محمد على باشا. شاه ايران اتجوز الاميره فوزيه بنت فؤاد الاول اخت الملك فاروق و اتطلقو فى 17 نوفمبر 1948. الشاه اتجوز تانى ثريا بختيارى و اخر واحده اتجوزها كان اسمها فرح ديبا اللى خدت لقب امبراطورة ايران.


</doc>
<doc id="7588" url="https://arz.wikipedia.org/wiki?curid=7588" title="مقالات باللاتينى">
مقالات باللاتينى



</doc>
<doc id="7590" url="https://arz.wikipedia.org/wiki?curid=7590" title="ستاد المقاولين العرب">
ستاد المقاولين العرب

ستاد المقاولين العرب هوه ستاد متعدد الاستخدامات موجود فى القاهرة. الملعب ده دايماً بييجى فيه مباريات كرة القدم وبيستضيف مباريات العودة لنادي المقاولون العرب ، الملعب ده اتسعت بـ60,000 متفرج اقيمت فيه مباراة الاهلي والمقاولون العرب


</doc>
<doc id="7592" url="https://arz.wikipedia.org/wiki?curid=7592" title="استاد الاسماعيليه">
استاد الاسماعيليه

استاد الاسماعيليه هوه استاد متعدد الاستخدامات موجود فى مدينة الاسماعيليه ، و بيتسع لأكتر من 35،000 متفرج .أستاد الاسماعيليه بيستضيف مباريات العوده للنادى الاسماعيلى، وهو واحد من ست إستادات استخدموها فى بطولة كاس الامم الافريقية سنة 2006


</doc>
<doc id="7593" url="https://arz.wikipedia.org/wiki?curid=7593" title="ستاد الأمير سعود بن جلوى الرياضية">
ستاد الأمير سعود بن جلوى الرياضية

ستاد سعود بن جلوى بتسمى رسمياً(ستاد الامير سعود بن جلوى الرياضية) ، هى ملعب موجود فى مدينة الخبر فى السعودية ، والملعب ده بيحتاج كل شهر صيانة وكان الملعب شبه مهمل ، وبتستضيف جولات الدورى السعودى الممتاز ودورى الدرجة الأولى السعودى ، بتتسع الملعب ده لـ 10,000 مشجع .

دى معلومات مختصره عن ستاد سعود بن جلوى رياضيه



</doc>
<doc id="7594" url="https://arz.wikipedia.org/wiki?curid=7594" title="ستاد ازادى">
ستاد ازادى

ستاد ازادى (فارسي:ورزشگاه آزادی)، ده ستاد رياضى لكل الاستخدامات الرياضيه موجود فى طهران, إيران. الملعب ده بشكل عام معمول لـ"كورة القدم"، وكمان العاب بتستخدمه زى ملاعب التدريب ورفع الأثقال والكرة الطايرة وكتير من الرياضات التانية، واللى بناه الشاه محمد رضا بهلوى شاه إيران فى عهد النظام الملكى. وفعلاً إتبنا سنة 1971م بحيث بياخد أكتر من 90,000 متفرج, وسماه ورزشكاه آزادى بالفارسي، ومعناته آزادى "الحرية".
استضاف بطولة الالعاب الاسيوية سنة 1974م، والاستاد ده هو الملعب الرئيسى فى كل الرياضات.

الملعب بعد تأسيسه سنة 1971م، امر الشاه محمد رضا بهلوى بتسمية ملعب "آريامِهر"، وبعد الثورة إتغير الاسم لـ أزادى .

سنة 2002 ميلادية ، حصل تطوير فى الاستاد، زى تركيب مقاعد زيادة، و تركيب نظام التدفئة تحت الارض زى ما وعدت إدارة الملعب بـ انها حتطور مقاعد زيادة فى المستوى الفوقانى من الملعب وانتهت اعمال التجديد سنة 2003 و بقت من أحسن الملاعب الإيرانية دلوقتى.

الملعب ده دايماً بس لنادى الإستقلال ونادى بيسربولس الإيرانيين ، وهما لعبو المباراة ضمن الدورى الإيرانى، والغريب ان لما استضافت بطولة كاس الخليج العربى من سنة 1970م، ايران اعترضت على المشاركة ورفضت رفض كامل، و ده بسبب تسمية الخليج العربى والإيرانيين بسمّوه الخليج الفارسى و دى تسمية تاريخية موجودة فى العصر القديم. لحد ما إتأسست بطولة جديدة سمتها كاس الخليج الفارسى إحتجاج على مشاركة المنتخبات الخليجية بتسمية الخليج العربى.

فى تصفيات اسيا لكاس العالم 2006، وفى نهاية جولة الذهاب بين إيران واليابان، حصلت فوضى فى شارع طهران اللى أدى لـ موت 7 من اشخاص.


</doc>
<doc id="7596" url="https://arz.wikipedia.org/wiki?curid=7596" title="النادى الاسماعيلى">
النادى الاسماعيلى

نادى الاسماعيلى صرح كروي مصري بيعتبر تالت نادي فى الشعبيه فى مصر بعد الاهلي والزمالك. بيسموه فى مصر والبلاد العربيه برازيل العرب، ده للكوره الحلوه اللى بيقدمها واللي بتشبه طريقه لعب البرازيل. والاسماعيلي نادي قديم اتعمل سنه 1924 - يعني عمره النهارده 91 سنه. وأشهر القابه فى مصر الدراويش.

الاسماعيلي كان تاني نادي مصري بياخد بطوله الدوري العام من بره القاهره وده كان سنه 1967. وبعدها بتلات سنين كان اول نادي مصري وعربي بياخد بطولة ابطال افريقيا، وده كان يوم 9 يناير سنة 1970 لما غلب يومها فريق الانجلبير بطل الكونغو 3/1 بالأجوان اللى جابها سيد عبدالرازق (بازوكا) وعلي أبوجريشه اللى بيسموه فاكهة الكوره المصريه. والماتش ده مش هايتنسي لأنه كان أكتر ماتش بيحضره جماهير فى مصر فى استاد القاهره الدولي، يومها جه الماتش حوالي 120 الف متقرج مع ان سعة الاستاد ساعتها كانت 100 الف بس.

والاسماعيلي طلع لمصر لعيبه كتير كان اشهرهم المرحوم رضا وشحته والعربي والسقا وميمي درويش وسيد عبدالرازق وعلي ابوجريشه واسامه خليل وحازم وعماد سليمان وكتير غيرهم. ويمكن اشهرهم دلوقتي حسني عبد ربه اللى اختاروه أحسن لاعب فى بطولة افريقيا الاخيره اللى مصر خدتها سنه 2008.

وبطولات الاسماعيلي مش كتيره ومش بتناسب الكوره اللى بيقدمها ولا المنافسات اللى بيخشها. الاسماعيلي خد تلات بطولات دوري سنه 1967 و1991 و2002 وبطولتين كاس مصر سنه 1997 و2000 وبطوله واحده لدوري منطقة القناه وبطوله كاس الأنديه الافريقيه سنه 1967.

والاسماعيلى له شعبيه كبيره فى مصر واكبر فى كل الدول العربيه. وله شويه مواقع على الانترنت اشهرهم هوه موقع اسماعيلي اون لاين

ليستة نوادى كرة القدم المصريه


</doc>
<doc id="7603" url="https://arz.wikipedia.org/wiki?curid=7603" title="العماره المصريه الشعبيه">
العماره المصريه الشعبيه

العمارة المصرية الشعبية ، طراز بنا مصرى فريد من نوعه. مقوماته فى نسبه الهندسيه و زخارفه فيها جمال متكامل. بيتشاف بالذات فى صعيد مصر و النوبه فى المبانى المصنوعه من اللبن. بيتميز طراز البنا الشعبى المصرى بقربه من البنا الفرعونى.


</doc>
<doc id="7604" url="https://arz.wikipedia.org/wiki?curid=7604" title="المعمار المصرى القديم">
المعمار المصرى القديم

المعمار المصرى القديم او العماره المصريه القديمه هو نظام البنا المصرى فى العصور الفرعونيه.

بتتسم بالمعابد و المقابر الراسخه ، و الحيطان السميكه اللى مافيهاش فتحات كتيره ، و اللى بتغطيها رسومات و نقوش و كتابات هيروغليفيه ملونه. طراز البنا المصرى القديم فيه مهابه و عظمه و بيأثر فى نفس اللى بيشوفه.

من اشهر العماير دى الاهرامات و معبد الكرنك و الدير البحرى.


</doc>
<doc id="7605" url="https://arz.wikipedia.org/wiki?curid=7605" title="على بهجت">
على بهجت

على بهجت ( القاهره، 1858 - القاهره، 1924 )، عالم مصرى كبير فى التاريخ و الاثار الاسلاميه ، اتولد و عاش فى مصر من اصل تركى . اول مدير مصرى لمتحف الفن الاسلامى فى القاهره. اكتشف أثار الفسطاط فى القاهرة. له ابحاث كتيره زى " الأمكنة و البقاع " و " جامع السلطان حسين ".

اتعلم فى مدرسة الالسن و اتعين مدرس للتاريخ فيها ، و بعد كده اتعين فى كذا وظيفه لغاية ما بقى امين المتحف اللى بقى متحف الفن الاسلامى ، و بيرجع له الفضل فى المحافظه على تحفه و تسجيلها و فهرستها. عمل حفريات مهمه فى مدينة الفسطاط و ليه كذا كتاب من اشهرها حفريات الفسطاط و فهرسة تحف متحف الفن الاسلامى.


</doc>
<doc id="7606" url="https://arz.wikipedia.org/wiki?curid=7606" title="العلمين">
العلمين

العلمين ، بلده فى غرب مصر، على ساحل البحر المتوسط ، على بعد حوالى 115 كم غرب اسكندريه .

فى 1 و 2 فبراير سنة 1942 ، و قت الحرب العالمية التانية ، حصلت فيها معركه عسكريه كبيره و حاسمه بين الإنجليز بقيادة مونتجومرى و الالمان بقيادة روميل. انتصر مونتجومرى على روميل فى المعركه دى اللى اتسمت معركة العلمين.


</doc>
<doc id="7607" url="https://arz.wikipedia.org/wiki?curid=7607" title="على محمود طه">
على محمود طه

على محمود طه (المنصورة ، 1902 - 1949 ) ، شاعر مصرى كبير. كان بيسافر كتير أوروبا عشان يصقل ذوقه الفنى. بقى من شعرا مصر الكبار بعد ما نشر ديوانه الشعرى " الملاح التائه " ( 1945 ) ، و فيه بين تأثره بالرومانسيين الفرنساويين و بالذات لامرتين. نشر دواوين تانيه زى " ليالى الملاح التائه " و " زهر و خمر " و " اغنية الرياح الاربع ". اتميز شعره بالعذوبه الموسيقيه و انسجام الأنغام.


</doc>
<doc id="7608" url="https://arz.wikipedia.org/wiki?curid=7608" title="عيد العنصره">
عيد العنصره

عيد العنصرة Pentecost ، عيد يهودى و مسيحى ، يقصد به فى اليهوديه الشكر على محصول الجنى، و فى نفس الوقت ذكرى نزول الشريعه الموسويه و الوصايا العشره ( الخروج 23 : 16 ) . يحتفل به اليهود بعد عيد الفصح بخمسين يوما ، و مدته 7 أسابيع ، و لهذا سمي فى "الكتاب المقدس " عيد الأسابيع ". ، و " عيد الحصاد " ، و " عيد البواكير ". 
فى المسيحيه تطور، و بقى يوم الحد السابع بعد القيامه ، ذكرى حلول " عنصر " الروح القدس على الرسل بعد قيامة المسيح بخمسين يوما ( اعمال الرسل 2 ). 


</doc>
<doc id="7609" url="https://arz.wikipedia.org/wiki?curid=7609" title="عيد الفصح">
عيد الفصح

عيد الفصح ف اليهوديه بيعتبره اليهود ذكرى خروج بنى اسرائيل من مصر هربانين من فرعون، و تعديتهم البحر ( كلمة فصح معناها " تعديه " ).


</doc>
<doc id="7610" url="https://arz.wikipedia.org/wiki?curid=7610" title="عيد الميلاد">
عيد الميلاد

عيد الميلاد ، بيتسمى فى الغرب كريسماس ، فى المسيحيه ذكرى ميلاد المسيح. بييجى بعد صيام اربعين يوم. فى الغرب ميعاده 25 ديسمبر ، و فى مصر ( الكنيسه القبطيه الأرتودكسيه ) يوم 29 كيهك (7 يناير).

فى مصر المملوكيه كان بيعتبر من أكبر أعياد مصر كلها و كانت الكنايس بتتزين ، و كان السلاطين بيوزعوا فيه حلاوه و جلاب و زلابيا و سمك بوري و هدايا على الامرا ، و كانت بتتعمل احتفالات و العاب ناريه. و كانت الناس فى كل مصر بغض النظر عن الديانه بتشتري شمع ملون و فوانيس جميله كانوا بيعلقوها على الدكاكين و فى الاسواق.

فى الغرب بيرتبط بعادات و تقاليد قوميه أهمها تبادل الهدايا و التهانى و العطف على الفقرا و المحتاجين. عمل " شجرة عيد الميلاد " عادة اصلها المانى.


</doc>
<doc id="7611" url="https://arz.wikipedia.org/wiki?curid=7611" title="غجر">
غجر

الغجر - بالانجليزى: Gypsy - شعب رحال، تعداده أكتر من مليون، منتشرين فى كل قارات العالم. بيحتمل انهم من اصل هندى شرقى، بيتكلموا لغه هنديه-ايرانيه اسمها رومنى، و بيتمسكوا بعادات و تقاليد معينه، و بيعيشوا على التجاره. ديانتهم حسب دين البلد اللى بيعيشوا فيها. أهم مراكزهم المجر و رومانيا و فيه غجر عايشين فى شمال لبنان و معروفين هناك باسم "النور".

كلمة چيبسى Gypsy الانجليزيه من القرن الستاشر و كلمة خيتانو Gitano الأسبانيه و جيتان Gitan الفرنسيه جت من انهم افتكروا ان الغجر اللى راحوا اوروبا اياميها كانوا مصريين egyptians من مصر egypt .

الغجر بيحبوا الحريه و مسالمين و بيحبوا المرح و ما بيتدخلوش فى السياسه، لكن مع كده بيعانوا من التمييز العنصرى و العقبات البيروقراطيه اللى بتفرضها الدول فى العصر الحديث. اتعرض الغجر فى أوروبا لإضطهاد كبير فى اوروبا على ايد النازى الألمان وقت الحرب العالميه التانيه.


</doc>
<doc id="7613" url="https://arz.wikipedia.org/wiki?curid=7613" title="استاد فيصل بن فهد">
استاد فيصل بن فهد

ستاد الامير فيصل بن فهد بن عبدالعزيز على اسم امير الرياضة السعودية فيصل بن فهد بن عبد العزيز ال سعود, و هوه ابن الملك فهد.

موجود فى غرب العاصمة السعودية الرياض، فى حى الملز، وده بيتحوى على ملعب كرة القدم اللى بتقام ديماً فيه بطولة الدورى السعودى لدرجات الممتازة والأولى والتانية، وبياخد حوالى 30،000 متفرج، وكان اسم الملعب القديم (ملعب رعاية الشباب بالملز)، وهو ملعب رئيسى فى تاريخ الكرة السعودية قبل مايظهر استاد الملك فهد الدولى فى التمانينيات.

استضافة بطولة كاس الخليج العربى للمرة التانية سنة 1972م فى العاصمة السعودية الرياض، واللى فاز بيها المنتخب الكويتى، وبردو فى نهائيات كاس الملك السعودى وكاس الإتحاد السعودى لكرة القدم سابقاً (كأس الامير فيصل بن فهد)، وهى لسه لحد دلوقتى بتستخدمه فى مباريات الدورى السعودى للدرجة الممتازة وكاس ولى العهد السعودى وغيره، بس حتكون النهائى فى ملعب الملك فهد الدولى بالرياض.




</doc>
<doc id="7614" url="https://arz.wikipedia.org/wiki?curid=7614" title="باى (رياضيات)">
باى (رياضيات)

الپاى (ط) عدد ثابت فى الرياضيات رمزه π و هو عبارة عن النسبة بين محيط دائرة لقطرها ويساوى النسبة بين مساحة الدائرة و ""مربع نص القطر"" = القطر= وليس ""مربع نص القطر"" (تصحيح)**.
يساوى تقريبا formula_1 
و يعتبر ثابت مهم جدا فى الرياضيات والفيزياء
والعدد باى غير نسبي اي لا يمكن كتابته على صورة كسر (a/b حيث a,b اعداد صحيحة). وهو أيضآ عدد متسامي أي غير جبري

الحرف π ينطق " پاى" حرف اغريقي اول من استعمله لكي يمثل القيمة 3.14 العالم ويليام جيمس فى سنة 1707 متاخدة من الكلمة περίμετρος ومعناها المحيط ونشرها عالم اسمه ليونارد اويلر عام 1737

باى بالتقريب ل20 منزلة عشرية تساوى formula_2
ولكن يمكن الان حساب قيمة "باي" بواسطة اجهزة كمبيوتر حتى تريليون منزلة عشرية

وهناك تقريبات على صورة كسر للعدد باى منها 22/7 و أيضآ 355/113



</doc>
<doc id="7619" url="https://arz.wikipedia.org/wiki?curid=7619" title="امبراطوريه كارولينجيه">
امبراطوريه كارولينجيه

الامبراطوريه الكارولينجيه هو اسم بيستخدم احيانا للتعبير عن امبراطورية الفرنكيين تحت حكم سلالة الكارولينجيين على اسم كارل مارتل.

رغم ان عبارة الامبراطوريه الكارولينجيه بتستخدم على الفتره بعد تتويج البابا ليو التالت شارلمان بوصفه امبراطور الامبراطوريه الرومانيه المقدسه سنة 800, لكن ده مش صحيح , لأن تتويج شارلمان مابتدش امبراطوريه جديده لأن شارلمان و حكام فرنكيا اللى قبله و حكام فرنكيا اللى بعده كانوا من الفرانكيين. و جده كارل مارتل كان الحاكم المطلق لامبراطورية الفرنكيين و كل أوروبا الغربية .معظم المؤرخين بيفضلو استخدام مصطلح " المملكه الفرانكيه" او "عالم الفرانك " للإشارة للمنطقة اللى تشمل اجزاء من ألمانيا و فرنسا بين القرن الخامس و القرن التاسع.

سلالة الكارولينجيين بيعتبروا مؤسسين فرنسا و الامبراطوريه الرومانيه المقدسة.

خلال السنين الاخيره من حكم الميروڤينجيين ، بقت سلالة الميروفنجيين مجرد حكام صوريين,كارل مارتل اختار إنه مياخدش لقب ملك ,لكن دور الميروڤينجيين انتهى فى انقلاب القصر سنة 751 لما بيبين القصير ابن كارل مارتل شال شيلدريك الثالث من الحكم. بيبين القصير اختار إنه مياخدش لقب امبراطور, حكم شارلمان إبتدا سنة 768 بعد موت ابوه بيبين القصير. شارلمان اختار إنه ياخد لقب امبراطور ,لكن كل واحد منهم كان الحاكم المطلق لكل أوروبا الغربية


</doc>
<doc id="7621" url="https://arz.wikipedia.org/wiki?curid=7621" title="حساب تفاضل و تكامل">
حساب تفاضل و تكامل

حساب التفاضل والتكامل فرع من الرياضيات بيدرس النهايات والمشتقات و التكامل والمتسلسلات غير المنتهية والعلم ده بيدرس التغير زي ما الهندسة بتدرس الفضاء .
وبيستعمل على مدي واسع فى العلوم والاقتصاد والهندسة 
وبيعتمد اصلا على الجبر والهندسة و الهندسة التحليلية

لقد قام العلماء القدامى لإيجاد الكثير من الحلول فى هذا العلم لكن كانت مشكلتها انها لم تكن بطريقة سليمة, وحساب التفاضل والتكامل والحجوم والمساحات يرجع فى الاساس لورقة البردي المصرية فى موسكو التي الفراعنة حسبوا فيها حجم المخروط الناقص الهرمي وفي القرن الثالث عشر الميلادي فى الصين العالم ليو هوي استعمل طريقة الاستنفاد ليحسب مساحة الدايره وأيضًا العالم زو شونجزي فى القرن الخامس عشر الميلادي استعملها ليحسب حجم الكرة.

وده مبدأ بيدرس معدل التغير فى الاحداثي الصادي لنقطتين (د(س+هـ)-د(س))بالنسبة للتغير فى الإحداثي السيني (هـ)
وقاعدته هى : معدل التغير = ((د(س+هـ)-د(س))/هـ)

المبدأ ده بيدرس ميل المماس لمنحنى عند نقطة عليه وبيجي بالاشتقاق
علشان الطالب يفهم الاشتقاق لازم يعرف الاول إن الدالة د(س) مشتقتها بتتكتب كده د'(س) وبتتقرا د شرطة س
وليها قواعد يعني مثلا مشتقة الدالة formula_1 هى formula_2 
وليها طريقة تانية فى الكتابة عملها العالم ليبنز وهي إن لو formula_3 تبقى formula_4
وقاعدة ميل المماس لمنحنى عند نقطة (س،د(س) هى نها من ن تؤول لصفر ((د(س+هـ)-د(س)/هـ)



</doc>
<doc id="7626" url="https://arz.wikipedia.org/wiki?curid=7626" title="عدد اولى">
عدد اولى

العدد الاولي (‏ Prime number;‏ ‏ Nombre premier; ‏ "او" عدد پريمو)‏ هوه عدد طبيعي له قاسمين هما الواحد والعدد نفسه
وأول 25 عدد اولي هما 
2, 3, 5, 7, 11, 13, 17, 19, 23, 29, 31, 37, 41, 43, 47, 53, 59, 61, 67, 71, 73, 79, 83, 89, 97


عدد الأعداد الاولية تحت عدد بيتحسب من الدالة π(x)= formula_1 بس متستعملهاش إلا للأعداد الكبيرة بس

أكبر عدد اولي مكتشف لحد دلوقتي هو 2^43112609 − 1 واكتشفه جي اى ام بي اس 
و مؤسسة الحدود الالكترونية حطيت عليه مكافأة 100000$ للي يجيب عدد اولي فيه 10 مليون خانة على الاقل
وفي عرض اخر بـ 150000$ لعدد اولي من 100 مليون خانة
وربع مليون دولار لعدد ببليون خانة


</doc>
<doc id="7630" url="https://arz.wikipedia.org/wiki?curid=7630" title="محمد شفيق غربال">
محمد شفيق غربال

محمد شفيق غربال (4 يناير 1894 اسكندريه - 19 اكتوبر 1961 ) ، مؤرخ مصرى اتخرج من مدرسة المعلمين العليا ( 1915 )، اتلمذ على إيد المؤرخ الإنجليزى أرنولد توينبى. إشتغل استاذ للتاريخ الحديث فى جامعة القاهرة (1936) ، وساهم فى انشاء متحف الحضاره المصريه (1947) ، و الجمعيه المصريه للدراسات التاريخيه. إترأس وفد مصر فى الجمعيه العامه لليونيسكو (1948). إشتغل مدير لمعهد الدراسات العربيه العليا (1956-1961). أشرف عى اصدار الموسوعه العربيه الميسره (1956-1961). من مؤلفاته " تاريخ المفاوضات المصرية الانجليزية ".



</doc>
<doc id="7632" url="https://arz.wikipedia.org/wiki?curid=7632" title="جمبرى">
جمبرى

جمبرى ( مفرد جمبرايه ) ، حيوان قشرى ، من فصيلة أربيا و الاستكوزا و الكابوريا، له انواع كتيره منتشره فى البحور المالحه و الأنهار والبحيرات الحلوه فى الاماكن الدافيه ، بتتاكل منه انواع كتيره.

كلمة جمبرى فى المصرى اصلها طليانى ، جامبيرى (gamberi) و اللى معناها الجمبرى الكبير و هى جمع لكلمة جيمبيرو (gambero). الجمبرى بيتسمى فى العربى قريدس و دى كلمه اصلها تركى (karides) و ساعات بيتسمى روبيان.
فى المغرب بيتسمى كمان "قمرون"


</doc>
<doc id="7633" url="https://arz.wikipedia.org/wiki?curid=7633" title="جمعية الشبان المسيحيين">
جمعية الشبان المسيحيين

جمعية الشبان المسيحيين واى.إم.سى.ايه YMCA اختصار لـ "Young Men's Christian Association" ، أتأسست فى لندن سنة 1844 عن طريق اتحاد الكنايس و بعدين فى امريكا سنة 1851 ، و انتشرت فى العالم بعد كده. بتهدف لنشر الوعى و الثقافه و الاخلاق الكويسه فى اوساط الشبان ، و بتعمل لهم فرق رياضيه و رحلات مفيده و معسكرات صيفيه. الجمعيه ما بتبصش للدين و ما بتروجش ليه و ممكن أى حد ينضم ليها بغض النظر عن معتقداته الدينيه. جمعية الشابات المسيحيات اتنشأت فى انجلترا و امريكا فى القرن 19.

جمعية الشبان المسيحيين ليها فروع فى مصر فى القاهره و اسكندريه. رياضيين مصريين متميزين بدأوا حياتهم الرياضيه فى جمعية الشبان المسيحيين ، زى بطل الجودو محمد رشوان اللى بدأ مشواره للقمه من جمعية الشبان المسيحيين فى اسكندريه.


</doc>
<doc id="7634" url="https://arz.wikipedia.org/wiki?curid=7634" title="الجمعيه الفابيه">
الجمعيه الفابيه

الجمعية الفابية ، جمعيه اشتراكيه انجليزيه ، اتأسست سنة 1884 ، بيؤمن اعضائها بالاشتراكيه التطوريه و تحقيقها عن طريق الدستور. بتعارض الماركسيه ، خاصة فى موضوع الصراع بين الطبقات و ديكتاتورية الطبقه العامله و الاستيلاء على الحكم بالقوه. بيرجع ليها الفضل فى تأسيس حزب العمال البريطانى سنة 1900. جورج برنارد شو و هـ.ج.ولز كانوا من أهم قاداتها. اتأثر المفكر المصرى الكبير سلامه موسى بأفكارها لما زار لندن فى بدايات القرن العشرين.


</doc>
<doc id="7635" url="https://arz.wikipedia.org/wiki?curid=7635" title="حاتحور">
حاتحور

حاتحور - بالانجليزى : Hathor -، فى الديانه المصريه القديمه الاهة الحب و الرحمه، اتصورت على شكل بقره، او على هيئة ست على راسها ودان بقره او قرونها. إعتبرها المصريين القدام الهة السما ، و رمزت لمعنى الأمومه. أعتبرت كمان الاهة المناطق البعيده زى سينا و بونت ، و حاميه للأموات المدفونين فى جبانات منف و طيبة.


</doc>
<doc id="7641" url="https://arz.wikipedia.org/wiki?curid=7641" title="ميا كيرشنر">
ميا كيرشنر

ميا كيرشنر ("Mia Kirshner") اتولدت فى تورونتو, اونتاريو (25 يناير 1975)، ممثله كنديه بتشتغل فى السينيما والتليفيزيون.

ميا تبقى بنت إتي، مدرسة إنجليزي, وشيلدون كيرشنر صحفي كان بيكتب فى جرنال الأخبار اليهودية الكندية. وهي كمان حفيدة ناجين من الهولوكوست. ميا درست الادب الروسي وصناعة السينيما فى القرن العشرين فى جامعة مكجيل فى مونتريال.


</doc>
<doc id="7643" url="https://arz.wikipedia.org/wiki?curid=7643" title="حتشبسوت">
حتشبسوت

حتشبسوت (يعنى انبل الستات)- بالانجليزى : Hatshepsut -، (حكمت 1503 - 1482 قبل الميلاد )، ملكة مصر من الاسرة الفرعونيه التمنتاشر. بنت تحوتمس الاول و اخت مش شقيقه و مرات تحوتمس التانى اللى حكمت بعد وفاته كوصيه على تحوتمس التالت لكن استاثرت بالحكم لغاية وفاتها. بعتت اسطول على بونت عشان التجاره. من أثارها معبد الدير البحرى و مسلتين فى الكرنك.



</doc>
<doc id="7644" url="https://arz.wikipedia.org/wiki?curid=7644" title="حبهان">
حبهان

حبّهان ()، اسم لنوعين من النبات اسمهم العلمى اليتاريا كارداموم - الحبهان الاخضر - Elettaria Cardamomim و اموموم-الحبهان الاسود ("Amomum") - من الفصيله الخيميه اللى تبع عيلة الزينجيبيراسى (Zingiberaceae) و ابن عم الجنزبيل اللى بنتمى لنفس العيله. الحبهان موطنه الهند و سريلانكا. بيتزرع عشان بذوره اللى ليها ريحه عطريه جامده و بتستعمل فى الطب و التتبيل.كلمة حبهان جايه من الاسم العربى للنبات (حب الهيل) و اللى مشتق م اسم النبات بالفارسى ال هِل.
الحبهان بيتضاف فى بلاد زى الهند و العراق للشاى و بيتمسى شاى و بيتزوّد فى مصر للقهوه المحوجه و ساعات بيضيفوه للاكل زى الرز و الشوربه.


كشفت دراسات علمية ان ا لحبهان له فوائد طبيه عديدة فهو افضل وقاية من عدة امراض مثل تسوس الاسنان والتهاب اللثة،كما يعتبر الحبهان مفيدفي حب الشباب،وقشر الشعر،ويحتوى الحبهان على 15 مركبا بعضها يحارب الجراثيم والبكتريا الجلدية


</doc>
<doc id="7645" url="https://arz.wikipedia.org/wiki?curid=7645" title="حتب حرس">
حتب حرس

حتب حرس - بالانجليزى : Hetepheres I -، بنت ملك مصر حونى ، اخر ملوك الاسرة التالته ، و مرات سنفرو اول ملوك الاسره الرابعه ، و ام الملك خوفو. اتعثر فى مقبرتها جنب الهرم الأكبر على أثاثها الجنازى ، لكن تابوتها كان فاضى. اثاثها و تابوتها موجودين فى المتحف المصرى فى القاهره.


</doc>
<doc id="7646" url="https://arz.wikipedia.org/wiki?curid=7646" title="بابونج">
بابونج

بابونج ، بيتسمى فراخ ام على ، نبات معمر اسمه العلمى انتيميس نوبيليس - Anthemis Nobilis - ، أزهاره اللى بتشبه الأقحوان، لونهاأبيض و اصفر ، و بتستعمل بعد ما بتتجفف فى عمل شاى بيتسمى شاى كاموميل.


</doc>
<doc id="7647" url="https://arz.wikipedia.org/wiki?curid=7647" title="القطوع المخروطيه">
القطوع المخروطيه

الهعغفقطع اخهع7غ6فلمخروطى (‏ Conic section; ‏‏ Conique)‏ ده منحنى بيتكون نتيجة تقاطع مستوى مع مخروط دائرى قائم ، و القطوع المخروطيه درسها هع7وسماها العاهعغفلم ابولونيوس سنة 200 قبل الميلاد.

فى تلات انواع من القطوع المخروطيه هى القطع المكافئ والقطع الناقص والقطع الزائد وممكن نعتبر الدايره نوع رابع زى ما اعتبرها ابولونيوس.



</doc>
<doc id="7649" url="https://arz.wikipedia.org/wiki?curid=7649" title="انتشار ثقافى">
انتشار ثقافى

انتشار ثقافى Cultural diffusion : بتمتاز الثقافات بقدرتها على الانتقال من منطقه لمنطقه نتيجه لإتصال المجتمعات ببعض ، عن طريق الغزو او بالهجره و طرق سلميه تانيه. اهتم بيها علما الاثار و الانثروبولوجيا و بيعتبر اليوت سميث Elliott Smith و وليام جراهام سمنر William Graham Sumner من أهم علما المدرسة الإنتشارية Diffusionist School اللى حاولوا يبرهنوا على انتشار الثقافه المصريه القديمه لمناطق كتيره فى العالم ، و حاول ثور هيردال Thor Heyerdahl عملياً إثبات امكانية إنتشار الثقافه من منطقه لمنطقه بعيده عبر المحيط و وصول الثقافه المصريه القديمه لل مكسيك اللى زى مصر عرفت الاهرامات و فى ثقافتها عناصر تشبه عناصر الحضاره المصريه القديمه زى التحنيط.
فمثلا ثور هيردال(1914م - ). من علماء علم الانسان (الأنثروبولوجيا)، ومؤلف نرويجي ذاعت شهرته سنة 1947م عندما أبحر فى طوف من خشب البلزا يسمى كون ـ تيكي من بيرو الى جزر تواموتو شرقي بولينيزيا.

وقد قطع هو ورفاقه الخمسة الرحلة لكي يثبت نظريته بأن جزر بولينيزيا يمكن أن يكون قد أتاها الهنود من جنوب امريكا. يحكي كتابه كون ـ تيكي (1950م) قصة هذه الرحلة البحرية. وفي عام 1958م كتب أكو ـ أكو، كتاب عن جزيرة إيستر. وفي عام 1970م سافر هيرد ومعه سبعة من البحارة فى قارب من قصب البردي سماه موروكو رع 2 من مراكش الى باربادوس. وصرّح أن هذه الرحلة قد برهنت على أن المصريين القدماء أمكنهم أن يبحروا فى قوارب مشابهة الى العالم الجديد.

ولد هيردال فى لارفيك بالنرويج.


[[تصنيف:انثروبولوجيا]]

</doc>
<doc id="7653" url="https://arz.wikipedia.org/wiki?curid=7653" title="جناين انطونيادس">
جناين انطونيادس

انطونيادس ، قصر ضيافه و جنينه عامه مفتوحه ، و هبها راجل غنى يونانى متمصر لمدينة اسكندريه و اتسمت باسمه. اكتشفت فيها أثار كتيره من اشهرها مقبره بطلميه من القرن 2 قبل الميلاد.


</doc>
<doc id="7657" url="https://arz.wikipedia.org/wiki?curid=7657" title="الانكشاريه">
الانكشاريه

الانكشارية ( يڭيچرى "Yeniçeri" ”متحول جديد“; Janissary)‏ فرقه كان ليها مركز متميز بين فرق الجيش العثمانلى، عساكرها كانوا شبان بينشأوا على الولاء الكامل للسلطان العثمانى و بيتدربوا تدريب عسكرى مستواه عالى. بقى ليهم نفوذ كبير فى القرنين 17 و 18، لدرجة ان بقت ليهم القدره على تنصيب السلطان و خلعه وقت ما يحبوا. خلص عليهم السلطان محمود التانى فى مذبحه اتعملت فى الاستانه سنة 1826. فى مصر كون العثمانيين وجاق الانكشاريه اللى كانوا خليط من قبايل العربان فى مصر.


</doc>
<doc id="7659" url="https://arz.wikipedia.org/wiki?curid=7659" title="اوشابتى">
اوشابتى

الأوشابتى Ushabti كانت تماثيل صغيره بتتصنع من الحجر او الخشب او القيشانى و بتدفن مع المتوفى فى مصر القديمه. بتقول النصوص اللى اتنقشت على كتير منها إن الغرض منها إنها تحل محل الميت فى تأدية الاشغال الشاقه فى العالم الاخر ، زى حرث الارض و سقيها و شيل الرمله من ناحيه لناحيه.


</doc>
<doc id="7660" url="https://arz.wikipedia.org/wiki?curid=7660" title="القديس اوغسطين">
القديس اوغسطين

القديس أوغسطين ، سانت أوغستين اوف هيبو ، " اوريليوس أغسطينوس هيبونيسيس " ، - باللاتينى : Aurelius Augustinus Hipponensis - ( ولد 13 نوفمبر 354 فى تاجاست (سوق أهراس بالجزائر حاليا) - توفي 28 اغسطس 430 فى هيبون (عنابه بالجزائر حالياً))، يتحدّر من اصول فينيقيه قرطاجيه; يعتبر أعظم آباء الكنيسة، ودكتور للكنيسة الكاثوليكيه. يعتبره الكاثوليك ثاني أهم شخصية أثرت فى الفكر المسيحي بعد القديس بطرس. كان أسقف مدينة هيبون (عنابه بالجزائر). تأثر بكثير من التيارات الفكريه فى عصره، وانتهى بالإيمان بال مسيحية ، وحكى عن تجربته فى كتابه الشيق "الاعترافات". كان يؤمن بالجبر وبأن تاريخ البشر عبارة عن صراع بين مملكة الرب ومملكة الدنيا. دافع بقوة عن روحانية المسيحيه، ويعتبر من أهم وأقوى الشخصيات التي كان لها تأثير فى تاريخ الكنيسة.

القديس اوغسطين ليس له علاقه مباشره بالحرب الدينيه اللى شنها المسيحيين الكاتوليك ضد المسلمين فى القرون الوسطى و التي عرفت بإسم الحروب الصليبيه حيث ان اوغسطين اتوفى سنة 430 و الحروب الصايبيه دشنها المسيحيين سنة 1095 بخطبة البابا اوربان التانى فى كليرمونت. لكن المسيحيين لما قرروا شن حرب دمويه ضد المسلمين واجهتهم مشكله و هى ان تعاليم المسيحيه ضد استخدام العنف و الإعتداء على الغير فكان لابد لهم ان يجدوا مخرجا يبررو بيه الحرب العسكريه التي يريدون شنها بحيث انها تبقى حرب مقبوله من وجهة نظر التعاليم المسيحيه. فى هذه الظروف بفكره من افكار اوغسطين القائلة ان الحرب الدفاعيه هى حرب عادله. وحيث انهم اعتبرو شرق البحر المتوسط من املاكهم بإعتبار ان و من بعدهم البيزنطيين كانو محتلينها و انهم الورثه الشرعيين بحكم ان البابا وريث الدوله الرومانيه و وريث المسيح نفسه اللى عاش فى الاراضى المقدسه و ان المسلمين اخدو المنطقه دى منهم فحربهم على المسلمين هى حرب دفاعيه و حسب تعاليم القديس اوغسطين حرب عادله و عنف عادل ده طبعاً من غير الأخد فى الاعتبار الشعوب اللى كانت عايشه فى المنطقه تحت الاحتلال الرومانى و البيزنطى و ان الاراضى دى ملكها هى بس.


</doc>
<doc id="7661" url="https://arz.wikipedia.org/wiki?curid=7661" title="ايام العرب">
ايام العرب

ايام العرب، مصطلح بيخص الحروب و عمليات النهب والصراعات المسلحه اللى كانت بتحصل بين القبايل العربيه فى الجزيره العربيه قبل الاسلام و فى بداياته. النثر و الشعر اللى اتكتب اياميها ادوا الباحثين فكره عن أحوال العرب قبل الاسلام فى الفتره المعروفه بـ"الجاهليه" زى الفروسيه، و الثقافه، و الدوافع الماديه و الإجتماعيه اللى كانت سايده.

ومن اشهر ايام العرب يوم البسوس ويوم داحس والغبراء ويوم فيف الريح ويوم رحرحان واليحاميم وخزاز والزنائب وواردات وخزاز ودى قار والفجار -- 22:03، 8 يناير 2013 (يو تى سى)محمود المسلمى


</doc>
<doc id="7662" url="https://arz.wikipedia.org/wiki?curid=7662" title="بحر ايجه">
بحر ايجه

بحر ايجه ( باليونانى : Αιγαίο Πέλαγος - بالتركى : Ege Denizi ) دراع من البحر المتوسط طوله 644 كم، و عرضه 322 كم، بين اليونان و اسيا الصغرى. بيربطه الدردنيل بـ بحر مرمره. فيه جزر صغيره كتيره. اسمه القديم ارخيبلاجو Αρχιπέλαγος .


</doc>
<doc id="7663" url="https://arz.wikipedia.org/wiki?curid=7663" title="ادولف ايخمان">
ادولف ايخمان

كارل ادولف ايخمان، بالالمانى : Karl Adolf Eichmann ( سولينجن، 19 مارس 1906 - الرمله، 31 مايو 1962 )، زعيم نازى ، بيعتبر المخطط الرئيسى لخطة الحل الاخير اللى طبقتها المانيا النازيه عشان يتخلصوا نهائى من اليهود فى اوروبا. بعد الحرب العالميه التانيه اتهم بإبادة اليهود فى أوروبا و هرب على الأرجنتين لكن اسرائيل خطفته و حاكمته و أعدمته.

بدأت محاكمة آيخمان بشكل علني فى (11 ابريل 1961م) وأعلن آيخمان أنه كان ينفذ الأوامر وأنه بالرغم من الأخطار التي كانت تحوم حول من يخالف الأوامر إلا أنه ساعد اليهود وكان هو الوحيد الذي خاطر بحياته لأنه ليس من مؤيدي السياسة النازية ضد اليهود, وطلب آيخمان إحضار الشهود من اليهود الذين ساعدهم والذين كانوا على علم بما قدم لليهود ولكن طلبه رفض بشكل قاطع, وبعد أن ساءت أحواله وعلم بالمصير المحتوم الذي ينتظره تقدم بالتماس للسماح له باعتناق اليهودية.
وبعد سؤاله عن الاسباب التي دفعته لهذا الفعل, أصر آيخمان على عدم الكلام إلا أمام عدسات المصورين وعلى مسامع الصحفيين من أنحاء العالم, وظن اليهود أن أيخمان يريد استعطافهم بمدح اليهود الدين اليهودي أمام العالم خاصة وأن الحكم النهائي لم يكن قد صدر بعد فى ذلك الحين, فوافق اليهود على هذا الطلب, وفعلا تم ذلك أمام الصحافة العالمية ووقف آيخمن أمام اجهزة الصحافة والإعلام وقفة عسكرية فيها من العزة والشموخ ما يفتقر إليه الكثيرون, وقال الكلمات التي دونت فى كتب التاريخ والتي ينبغي علينا تأملها والاستفادة منها ونحن فى هذه الحقبة من تاريخنا والتي نمر بها فى أصعب الظروف على الاطلاق, قال آيخمان:
( أردت اعتناق اليهودية ليس حبًا فيها, ولا فى اسرائيل, إنما أردت بذلك أن أهتف لنفسي أن كلبًا يهوديًا قد أعدم ليُدرك من سبقوه من الكلاب ... وإنه لكم يسعدني قبل أن أموت أن أوجه رسالة اعتذار للاسرائيليين تحمل كل ندمي وحرقتي وأقول لهم: إن أشد ما يحز فى نفسي أنني ساعدتكم على النجاة من افران هتلر, لقد كنت اكثر انسانية معكم, بينما كنتم اكثر خبثا وقذارة أيها الكلاب, إن ارض فلسطين ليست إرثكم ولا ارضكم, فما أنتم إلا عصابة من الإرهابيين والقتلة ومصاصي دماء الشعوب, ما كان لكم إلا الحرق فى افران هتلر لتنجو الارض من خبثكم وفسقكم ويهنأ الكون بعيدًا عن رذائلكم, فذات يوم سيأتيكم هتلر عربي يجتث وجودكم اجتثاثا, ويحرق عقولكم وأبدانكم بأفران النفط ... أيها الكلاب, يؤلمني أن أشبهكم بالكلاب, فالكلاب تعرف الوفاء الذي لا تعرفونه, لكن نجاسة الكلاب وحيوانيتها من ذات سلوككم, إهنأوا ما شئتم بإجرامكم فى فلسطين, حتى تجيء اللحظة التي تولون فيها الأدبار, وتعلو صرخاتكم تشق العنان, فتذوقوا مذلة النهاية التي لا تتصوروا أنها بانتظاركم, وعندها ستكون الكلاب الضالة افضل مصيرًا منكم 
وكالات الاعلام العالميه


</doc>
<doc id="7664" url="https://arz.wikipedia.org/wiki?curid=7664" title="بتاح">
بتاح

پتاح ، Ptah ، فى الدين المصري القديم معبود ممفيس (منف) القوى. اله الفنانين و ملهمهم و حاميهم ، هو الاله الخالق. بتكمن قوة عملية الخلق اللى بيعملها فى الكلمه ، و كان اسلوبه فى الخلق بيقوم على القلب و اللسان ، القلب بيوحى بالفكره للسان اللى بينطق.

ثالوثه بيتكون منه و من مراته سخمت ، و ابنهم نفر توم. قابلوه اليونانيين القدام باله الحداده عندهم " هيفايستوس ".


</doc>
<doc id="7666" url="https://arz.wikipedia.org/wiki?curid=7666" title="مغاره">
مغاره

مغاره (‏ cave)‏ هى مكان طبيعى تحت الارض واسع كفايه علشان دخول البشر.


</doc>
<doc id="7670" url="https://arz.wikipedia.org/wiki?curid=7670" title="عيد الشهيد">
عيد الشهيد

عيد الشهيد كان عيد مصرى فى العصر المملوكى ، له خلفيه دينيه مسيحيه ، لكن كان بياخد شكل مهرجان كبير كل المصريين كانوا بيشاركوا فيه بغض النظر عن ديانتهم و طبقاتهم. العيد ده كان بيتعمل على شط النيل فى شبرا الخيمه يوم 8 بشنس ، و شبرا الخيمه كانت معروفه باسم شبرا الشهيد و شبرا البلد.

سبب المهرجان ده إن المسيحيين المصريين كانوا بيقولوا إن مية النيل مش ممكن تزيد من غير ما يجيبوا صباع واحد قديس شهيد كان محطوط فى علبه فى كنيسه فى شبرا دى ويغسلوه فى النيل. فى يوم العيد كان المسيحيين بيروحوا على هناك من كل نواحى مصر ويخرج معاهم سكان القاهره ويتجمعوا و يحطوا خيام على شط النيل فى شبرا دى ، و بسبب الخيام اللى كانت بتتحط هناك اتسمت شبرا الخيام و بقت شبرا الخيمه . و كان بييجى المغنيين والرقاصين والعربان ويدق الطبل وتلعلع المزامير وتسهر الناس وتعربد.

فى سنة 1301 منع السلطان بيبرس الجاشنكير الإحتفال بالعيد ده بسبب خروج المحتفلين عن النظام ، لكن السلطان الناصر محمد بن قلاوون اللى كان معروف بالتوليرانسيه و حبه للمهرجانات والإحتفالات رجعه سنة 1337 ، وبعدين اتمنع خالص سنة 1353 وقت فترة حكم السلطان ناصر الدين حسن.



</doc>
<doc id="7671" url="https://arz.wikipedia.org/wiki?curid=7671" title="عيد وفاء النيل">
عيد وفاء النيل

وفاء النيل معناه ان النيل وفى بالمياه الكافيه وقت فيضانه فى مصر. على مر التاريخ لعب النيل دورا كبيرا فى حياة المصريين. فى مصر القديمه قدس النيل بإعتباره مصدر الحياه والخير فى مصر. رمز المصريين القدامى للنيل باله سموه الاله حابى تخيلوه على هيئة رجل جسمه قوى و له صدر بارز و بطن ضخمه كرمز لاخصابه ، وأحيانا شبهوه بالاله اوزوريس و كانوا يعتقدون ان فيضان النيل على ارض مصر كل سنه ينبت الزرع الاخضر كما أن زواج الاله اوزوريس من ايزيس اثمر حورس. وبما أن الاله حابى كان مزاجه متقلب ، مرة يرضى فيكون فيضانه بمنسوب مناسب ، و مرة يغضب فيرسل فيضانا عاليا يهدد بإغراق الاراضى او فيضان منخفض فيهدد الناس بالمجاعه لذلك كان لابد من ارضائه بالذبائح و الهدايا و الاعياد للاحتفال بوفائه. بالنسبه لأسطورة عروس النيل لا احد يعرف اذا كانت موجوده فعلاً او لا او ان كان لها اصل مصرى. الاسطوره تقول ان كل سنه المصريين كانوا يرمون عروسا حية فى النيل ليرضوه ، لكن المؤكد ان الاسطوره هى مجرد حكاية نسبت لمصر خظأ لإن الثابت تاريخياً ان ديانة المصريين ما كانت تسمح بتقديم قرابين بشريه. ومن الاسطوره جاءت حكاية العروس الخشبية والحكايات الخياليه الغير مؤكده تاريخياً.

المؤكد ان احتفال المصريين بعيد وفاء النيل فى العصور الوسطى كان احتفالا كبيرا من اكبر اعياد مصر ، كتب عنه ووصفه مؤرخو مصر فى العصور الوسطى.

ابن إياس وصف ليله من ليالى القاهره المملوكيه المحتفله بالنيل اللى خرجت فيها دهبية سلطان مصر و عامت من بولاق وهى متزينه بالورد والأعلام واستقبلوها الامرا بالطبل والزمامير عند مقياس فيضان النيل و وصفها بإنها كانت ليله من ليالى القاهره لا تنسى وقال فيها : " من بر مصر ومقياس يقابله .. كان التقابل بين النور والنور ".
للبنى عبد العزيز و رشدي أباظة و عادة ما يتم الاحتفال به فى الاسبوعين الاولين من شهر أغسطس و خاصة يوم 15 أغسطس من كل عام.



</doc>
<doc id="7672" url="https://arz.wikipedia.org/wiki?curid=7672" title="عيد النيروز">
عيد النيروز

عيد النيروز ، هو عيد رأس السنة المصرية و بيعتبر أول يوم في السنة الزراعية الجديدة، و ده بيوافق أول شهر توت و هو أول شهور السنة القبطية.

كلمة نيروز جات من الكلمة القبطية (ني - يارؤو) = الأنهار، لأن فى الوقت ده من السنه هو ميعاد اكتمال موسم فيضان النيل، سبب الحياة في مصر. ولما دخل اليونانيين مصر أضافوا حرف ال"سى" للأعراب كعادتهم فأصبحت "نيروس" فظنها العرب كلمة نيروز الفارسية.
أما عن "ال نوروز أو النيروز الفارسية" فتعني اليوم الجديد (ني = جديد , روز= يوم) وهو عيد الربيع عند الفرس ومنه جه الخلط من العرب.

كان الفلاح المصرى القديم بيتبع التقويم القبطى المعروف حاليا فى زراعته. و لأهمية الزراعة عند القدماء المصريين اختاروا أول توت كبداية للسنة المصرية لأنه يوافق اكتمال موسم فيضان النيل. و هو الموسم اللى بيعم فيه الخير و البركة على الجميع و تزداد فيه خصوبة الأرض و تتضاعف المحاصيل.

ومع عصر الامبراطور دقلديانوس -و هو أقسى عصور الاضطهاد ضد المسيحية- أحتفظ المصريين بمواقيت وشهور سنينهم اللي يعتمد الفلاح عليها في الزراعة مع تغيير عداد السنين وتصفيره لجعله السنة الأولي لحكم دقلديانوس =282 ميلادية = 1 قبطية = 4525 توتية (فرعونية)، ومن هنا أرتبط النيروز بعيد الشهداء عند المسيحيين. وكان في الأيام ديه البعيدة يخرج المسيحيين في التوقيت ده للأماكن اللي دفنوا فيها أجساد الشهداء مخبئة ليذكروهم. ويحتفل الأقباط بهذا العيد لغاية أيامنا حاليا فيعتبر عيد النيروز هو أقدم عيد لأقدم أمة.

ويذكر المقريزي اللي عاش في عصر المماليك مظاهر الاحتفال برأس السنة المصرية في العصور الوسطى، واللي كان واحد من الاحتفالات الكبرى التي يحتفل به المصريون جميعا مسلمون ومسيحيون، كمان كانت الدولة من العصر الفاطمى تحتفل علي المستوي الرسمي بالمناسبة دى بتوزيع العطايا والخلع إلي جانب الاحتفالات الشعبية، واللي كانت بتاخذ شكل كرنفال carnival شعبي رائع يخرج فيه الناس للمتنزهات العامة ويرشون بعضهم بالماء، ويختارون من بينهم شخص ينصبونه أمير للنيروز يسير بموكبه في الشوارع والحارات ويفرض علي الناس الرسوم ويحصله منهم ومن يرفض يرشه بالماء، وكل هذا طبعا من باب الدعابة واللهو.

التقويم القبطى


</doc>
<doc id="7675" url="https://arz.wikipedia.org/wiki?curid=7675" title="بابا اسكندريه للمصريين الاورتودوكس">
بابا اسكندريه للمصريين الاورتودوكس

بابا اسكندريه للمصريين الاورتودوكس بابا الكنيسه القبطيه الارتودوكسيه فى اسكندرية ، او بابا اسكندريه, هو رئيس كنيسة اسكندريه المصريه الارتودوكسيه اللى بينتمى ليها حوالى 16 مليون عضو فى جميع أنحاء العالم ، بينهم حوالى 12 مليون من المسيحيين الارتودوكس فى مصر ، و 4 ملايين مغتربين بره مصر .دلوقتى بابا اسكندريه للمصريين الاورتودوكس هو تواضروس التانى بابا اسكندريه

لقب " بابا الاسكندرية " لقب بيطلق على رؤسا أساقفة الكنيسه القبطيه الأرتوذكسيه (بابا الاسكندرية وبطريرك الكرازة المرقسية)، و " بابا " هى فى الاصل كلمة قبطيه بتتنطق " بى آبا " و معناها الاب، و بيتقال إن اول واحد اتلقب باللقب ده هو القديس إنيانوس البطريرك التانى لكرسى الاسكندريه الرسولى.

المقر الأصلى للكرسى المرقسى كان فى مدينة اسكندرية لكن اتنقل على القاهره فى عهد الوالى عبدالعزيز فى العصر الأموى.

بيتم انتخاب بابا اسكندريه من الرهبان، و ممكن يكون البابا من الأساقفه او المطارنه ، و بتشترط لايحة انتخاب البابا المعمول بيها دلوقتى ان المترشح للكرسى البطريركى لازم يكون من الرهبان المتبتلين اللى عمرهم ما اتجوزوا ، و ان المترشح لازم مايقلش سنه عن اربعين سنه ، و بتنص اللايحه على عمل قرعه هيكلية مابين اول تلت مرشحين فى ترتيب الأصوات.




</doc>
<doc id="7692" url="https://arz.wikipedia.org/wiki?curid=7692" title="ايسلاندى">
ايسلاندى

اللغه الايسلندى ("íslenska")‏ لغه هيندو-اوروبيه تبع مجموعة اللغات الجرمانيه الشماليه.

عدد الناس اللى بيتكلو ايسلاندى اكتر من 320,000. اكترهم عايشين فى ايسلاندا و بردو فيه نسب قليله فى الدنمارك و النرويج و امريكا و كانادا. الايسلاندى هو اللغه الرسميه فى ايسلاندا و بينظم دراستها و الحفاظ عليها مؤسسه اسمها معهد ارنى ماجنوسون للدراسات الايسلانديه (Stofnun Árna Magnússonar í íslenskum fræðum).

الايسلاندى بتكتب بحروف لاتينى مع شوية تغييرات بسيطه و فيها حرفين مش موجودين فى الانجليزى و هما:



</doc>
<doc id="7693" url="https://arz.wikipedia.org/wiki?curid=7693" title="ايرلاندى">
ايرلاندى

الايرلاندى ( بالايرلاندى:Gaeilge ، بالانجليزى: Irish) : لغه جويدليه تبع عيلة اللغات الهنديه-الاوروبيه. نشأت فى ايرلاندا و اتكلمها الايرلانديين على مدى تاريخهم.النهارده الايرلاندى ماحدش بيتكلمها غير شوية اقليات فى العالم كله بس ليها وضع رسمى كونها اللغه الوطنيه و الرسميه الاولى فى جمهورية ايرلاندا و كونها كمان لغه رسميه من لغات الاتحاد الاوروبى. فى المملكه المتحده ، بيعترفو بيها كلغة اقليه فى ايرلاندا الشماليه.



</doc>
<doc id="7695" url="https://arz.wikipedia.org/wiki?curid=7695" title="ايلخانية مغول فارس">
ايلخانية مغول فارس

إيلخانية، اسره مغوليه من احفاد چنكيزخان، استوطنت ايران و حكمتها بين القرنين 13 و 14، و استولت و سيطرت على المنطقه ما بين نهر جيحون لغاية المحيط الهندى، و من السند لغاية نهر الفرات، و جزء كبير من اسيا الصغرى و القوقاز. دمروا بغداد و قضوا على الخلافه العباسيه، و احتلوا الشام و كانوا عايزين ياخدوا مصر اللى اتصدت لهم فى عهد السلطان قطز من سلاطين الدوله المملوكيه المصريه و طردتهم من الشام.

ملكهم بيتسمى "إيلخان" (جمع: إيلخانات) او "إلخان" (جمع: إلخانات). ملوكها بيتسموا "إيلخانات فارس" (إلخانات فارس). عاصمتهم كانت تبريز. لفظ "إيلخان" بيتكون من كلمتين "إيل" و "خان" و معناها الخاضع او "المطيع للخاقان" او "تابع الخان الأعظم" يعنى نايبه اللى بيمثله لإن الإيلخانيه ما كانتش فى البداية و لغاية حكم محمود غازان مستقله عن الدوله المغوليه اللى عاصمتها كانت قراقوم.

حكم المملكه ما بين سنة 1256 و 1335 تسعه من ملوك الاسره المغوليه الكبار، اولهم كان هولاكوخان و اخرهم ابو سعيد. ابو سعيد ما خلفش وريث للعرش و بعده مافضلش غير امرا من بيت هولاكو اتعاقبو على العرش الايلخانى و هو بيحتضر لغاية سنة 1355.

تالت الإيلخانات "تكودار" اعتنق الاسلام و سمى نفسه احمد تكودار و اتلقب بلقب سلطان، لكن بعد قتله و وصول ارغون خان للحكم اتشال اللقب لكن رجع تانى من عهد محمود غازان اللى اتسلطن و استقل بالإيلخانيه. هولاكو خان و اباقاخان و غازان خان من اشهر ملوكهم. أرخ تاريخهم لغاية عهد غازان المؤرخ رشيد الدين الهمذاني.

بعد ما منكو ابن تولوى (منكو قاآن) مسك حكم الدوله المغوليه سنة 1250 و بقى خان المغول الاعظم قرر فى اجتماع مجلس امرا المغول (قوريلتاى) ان اخوه الاصغر هولاكو يبقى نايبه فى ادارة حكومة ايران و بعت له جواب طلب منه فيه انه يحارب الحشاشين الاسماعيليين فى مازندار و الخلافه العباسيه فى بغداد و فتح الشام. منكو مد هولاكو بقوات مدربه تدريب عالى عددها حوالى 120.000 فارس و محارب معاهم مجانيق و قاذفات نفط و غيرها من اسلحة زمانها. و خرج هولاكو بالجيش الضخم ده من قراقوم عاصمة المغول سنة 1253 و قدر يستولى على ايران و اخضعها لسلطانه سنة 1255 و بعدها بسنه راح للحشاشين و حاصرهم فى قلعة آلموت و قضى عليهم و بعدها راح عسكر فى همذان عشان يكون جنب بغداد عاصمة العباسيين اللى كان ناوى يفتحها. فى 16 يناير 1258 حاصر هولاكو بغداد و دمرها وقبض على الخليفه المستعصم بالله و رجالته و عيلته و قتلهم و تقريباً ما فضلش منهم حد.

بعد ما فتح المغول بغداد (شوف: سقوط بغداد) اتأسست دولة مغول فارس و اختار هولاكو مدينة "مراغه" فى اذربيچان عشان تكون عاصمه لدولته اللى اتسمت "الدوله الإيلخانيه".

بكده نجح هولاكوخان فى تنفيذ مطلبين من مطالب الخان الأعظم و مافضلش قدامه غير المطلب التالت و هو فتح الشام. خطة الحمله المغوليه لفتح الشام اتعملت بعد ما اتفق هولاكو مع هيثوم ملك كيليكيا و بوهيموند الساتت امير انطاكيا على اساس ان هيثوم يروح بجيش على الرها و ينضم لجيش هولاكو. فى سبتمبر 1259 اتحرك الجيش المغولى من اذربيجان و استولى على نصيبين و حران و الرها و وصل البيره و بعدين عدا الفرات و ارتكب المغول فظايع فى منبج، و استسلمت مدينة ميافارقين بعد ما صمد الملك الايوبى الكامل محمد ببطوله مده طويله. بعدها اتقدم الجيش المغولى و استولى على قلعة حارم جنب انطاكيا و على حماه و المعره و حمص و استسلمت دمشق للمغول فى مارس 1260.

بعد فتح الشام بقى الطريق ممهد قدام هولاكو للاستيلاء على مصر لكن مصر ما قبلتش تهديداته و ما استنتش و صوله و خرج السلطان قطز و معاه الظاهر بيبرس بالجيش المصرى و انهزم المغول فى معركة عين جالوت الحاسمه. و بعدها بتلت سنين اتلقى هولاكو هزيمه تانيه جنب نهر "ترك" على ايد جيش بركه خان المغولى ملك القبيله الدهبيه فى القوقاز. بركه خان اعتنق الاسلام هو و قبيلته بفضل جهود الظاهر بيبرس الدبلوماسيه و اتحالفو مع بعض ضد هولاكو.

بعد وفاة هولاكو مسك حكم الايلخانيه ابنه آباقاخان و استمر الصراع مع مصر على الشام و حاصر آباقا البيره سنة 1271 لكن الظاهر بيبرس اتصدى له، و قدر يغلب حلفائه الارمن فى كيليكيا، و قدر يغلب الجيش المغولى المتحالف مع سلاجقة سلطنة الروم فى معركة الأبلستين جنب قيساريه. فى المعركه دى خسر المغول 7000 محارب و فارس كان من ضمنهم قائدهم تناون. انتقم آباقا من انتصار بيبرس بقتل اعداد ضخمه من المسلمين المدنيين فى بلاد الروم. بعدها اتوفى الظاهر بيبرس و مسك الحكم فى مصر زميله قلاوون الألفى، و انتهز المغول فرصة تغيير الحكم فى مصر فحاصر آباقا الرحبه وراح اخوه منكوتيمور على حمص بجيش بيتكون من 50 الف مغولى و الباقى كانو من بلاد الكرج (جورجيا) و الارمن و الصليبيين. لكن قلاوون خرج من القاهره بالجيش المصرى و غلبهم و هرب المغول و جرى الجيش المصرى وراهم و اضطر آباقا إنه يرفع الحصار عن الرحبه و يرجع على بغداد (شوف: معركة حمص التانيه)، و اتوفى بعدها مسموم او مكمود فى سنة 1284 و اتولى اخوه تكودار حكم الايلخانيه.

مابين 1381 و 1386 تيمورلنك غزا اراضى الإيلخانيه و استولى على تبريز و تفليس سنة 1386.




</doc>
<doc id="7696" url="https://arz.wikipedia.org/wiki?curid=7696" title="ايمحوتب">
ايمحوتب

إمحوتب، وزير زوسر فرعون مصر الذي اسس الاسره التالته. نفذ بناء هرم سقاره المدرج من الحجر ( 2900 قبل الميلاد ). اشتهر بعلمه فى الفلك و الطب، وعملوه المصريين إله فى العصور المتأخره و ساووه بالإله تحوت، وعبده البطالمة واعتبروه إله للطب والسحر والفلك وقابله اليونانيين بإلاههم اسكلبيوس. فى ناس شايفة إن إمحوتب هو سيدنا يوسف وخصوصًا بعد ما حصلت قصة المجاعة فى عصر الملك زوسر.

بنا زوسر قبره هرم سقاره المدرج علي بعد ميل من جرف سقاره عشان يبقى بعيد عن باقى المقابر واشرف علي البناء الوزير إمحوتب والهرم بيتكون من ست درجات مش متساويين وارتفاعه 62 متر ومكسو بحجر جيري ابيض ومن جواه فهو متكون من شبكه ممرات واوضه دفنه اتبنت من الجرانيت


</doc>
<doc id="7697" url="https://arz.wikipedia.org/wiki?curid=7697" title="فن السينيما">
فن السينيما

الفن السابع بتتقال دايما على فن السينيما بيسموه الفن السابع. السينيما من الفنون الجديده اللى ظهرت و كانت بداياتها مع الرسوم المتحركه بانهم كانو يصورو صور يرسمو صور ثابته و بمكن تحريك بتتحرك الصور دى بسرعه معينه ورا بعضها بالترتيب فتبان الصور دى كانها مشهد متحرك , و والت ديزنى اسهاماته فى المجال ده كبيره جدا و بيعتبر اهم رائد لمجال الرسوم المتحركه و بعد مابدات الرسوم المتحركه بدا صناع السينيما الاوائل يعملو سينيما بس كانت فى الاول صامته بانهم كانو بيعملو افلام بيمثلها اشخاص طبيعيين و من اشهر الرواد فى المجال ده العالمى شارلى شابلن اللى كان مشهور بالعصايه و الشابوو و الشنب الصغير وكان بيقدم اللى هو عايز يقوله بالحركه بس لان الميكساج (تركيب الصوت مع الصوره ماكانش لسه ظهر )و كانت افلام شارلى شابلن بتكون دايما ليها لمسه كوميديه ,وبعدين بداو المنتجين يجيبو روايات عالميه لكتاب مشهورين و يخلو اشخاص طبيعيين يمثلوها ومع الوقت بدات السينيما تقدم روايات اكتر و بدات تظهر مدارس و اتجاهات فى السينيما فيها و كان معظم الممثلين فى بدايات السينيما متاثرين شويه بالاداء المسرحى فى دول كتير من دول العالم اللى كانت مهتمه بالسينيما فى بداياتها من حيث الاداء , وده لان المسرح بيحتاج اداء حركى اعلى وصوت اعلى لان اللى بيشوفو العرض بيبقو على مسافه من الممثل اما فى السنيما الكاميرا بتكون اقرب للمثلين و ممكن تعمل عليهم (CLOSE) وتقرب منهم فيبان تعبير الوش و ده غير المسرح اللى بيعتمد على الاداء الحركى الكامل للممثل .


</doc>
<doc id="7699" url="https://arz.wikipedia.org/wiki?curid=7699" title="لغات ايرانيه">
لغات ايرانيه

اللغات الايرانيه هى لغات بتكون مجموعه من الفصيله الفرعيه الهندو-ايرانيه اللى تبع عيلة اللغات الهيندو-اوروبيه.
و بيتكلمها الشعوب الايرانيه و اقدم مثال عليها هو اللغه الأڤيستى (لغة الكتاب المقدس بتاع الزورادوشتيين) و فيه منها 87 لغه مستقله من اشهرهم الفارسى و الكوردى و البلوتشى و الپاشتو.



</doc>
<doc id="7700" url="https://arz.wikipedia.org/wiki?curid=7700" title="بحر أرافورا">
بحر أرافورا

بحر أرافورا جزء من المحيط الهادى ( الباسيفيك ) بين استراليا و غينيا الجديده. فيه جزر تابعه لـ اندونيسيا ، فى غربه بحر تيمور ، و فى شرقه بحر كورال.


</doc>
<doc id="7703" url="https://arz.wikipedia.org/wiki?curid=7703" title="البحر الاصفر">
البحر الاصفر

البحر الاصفر ،(بالصينى: 黄海 "هوانج هاى"; كورى: 황해, او 서해 Seo Hae) هو اسم الجزء الشمالى من بحر الصين الشرقى . البحر الاصفر هو دراع من المحيط الهادى ( الباسيفيك )، بيمتد بين الصين و كوريا.


</doc>
<doc id="7705" url="https://arz.wikipedia.org/wiki?curid=7705" title="بحر الصين">
بحر الصين

بحر الصين جزء من غرب المحيط الهادى ( الباسيفيك ) ، بتقسمه تايوان بموقعها لجزئين ، بحر الصين الشرقى ، و بحر الصين الجنوبى.


</doc>
<doc id="7707" url="https://arz.wikipedia.org/wiki?curid=7707" title="البحر البلطى">
البحر البلطى

البحر البلطى، بحر البلطيك، بحر البلطيق (‏ Baltic Sea; ‏‏ Mer Baltique)، دراع من المحيط الأطسى (المحيط الأطلنطى)، 745 402 كم مربع، بيمتد فى شرق أوروبا. حواليه السويد و فنلندا و روسيا و الدول البلطيه و بولندا و المانيا و الدنمارك. فيه مصايد سمك مهمه. اهم موانيه كوبنهاجن و شتتن و دانزج و سانت بطرسبرج و هيلسينكى و ستوكهولم.

خليج فينلاندا هو الإمتداد الشرقى لبحر البلطيق و موجود بين فنلندا (فى الشمال) و استونيا (فى الجنوب) لحد سانت بطرسبورج فى روسيا على مصب نهر نيڤا اللى بيصب فى خليج فينلاندا.


</doc>
<doc id="7708" url="https://arz.wikipedia.org/wiki?curid=7708" title="البحر الاسود">
البحر الاسود

البحر الاسود ، بحر داخلى ( 400 414 كم مربع ) ، أقصى عمق فيه 2,212 متر. البوسفور و بحر مرمره و الدردنيل بيربطوه بـ البحر المتوسط. حواليه بلغاريا و رومانيا و روسيا و أوكرانيا و جورجيا و تركيا. أهم موانيه أوديسا و باتومى. بتصب فيه انهار الدانوب و الدنيبر و الدون. فى العصور الوسطى اتعرف بإسم بحر بنطش و بحر القسطنطينيه.


</doc>
<doc id="7709" url="https://arz.wikipedia.org/wiki?curid=7709" title="البحر الابيض">
البحر الابيض

البحر الابيض خليج من بحر بارنتس ، 368 95 كم مربع ، بيمتد لمسافة 585 كم ، اقصى عمق ليه 350 م. أهم موانيه أركانجل. بتربطه قناه ملاحيه بـ البحر البلطى عند سانت بطرسبرج. بيتجمد فى الفتره ما بين نوفمبر و مايو ، مهم لتصدير الخشب و الصيد. بيصب فيه دوينا الشمالى و أونيجا.


</doc>
<doc id="7710" url="https://arz.wikipedia.org/wiki?curid=7710" title="محافظة البحيره">
محافظة البحيره

محافظة البحيره من محافظات مصر والعاصمة بتاعتها دمنهور موجودة فى غرب الدلتا وشمالها البحر المتوسط وفي الشرق فرع رشيد وفي الغرب محافظة اسكندريه و محافظة مطروح وفي الجنوب محافظة الجيزه ومساحتها 9,826 كم2 وسكانها عدده 4.34 مليون نسمه ( احصا سنة 2001). نشأ فيها المصلح الدينى محمد عبده.

البحيره كانت من الاقسام الاداريه اللى استجدها العرب و اتسمت كورة البحيره. و فى عصر الدوله الفاطميه فى مصر اتضافت ليها كور تانيه جنبها فبقت اقليم كبير اسمه البحيره. فى سنة 1315 فى العصر المملوكى اتسمت اعمال البحيره و بعد الاحتلال العثمانى لمصر اتسمت ولاية البحيره. و ى سنة 1833 اتسمت مديرية البحيره و بعد كده بقت محافظة البحيره.


</doc>
<doc id="7711" url="https://arz.wikipedia.org/wiki?curid=7711" title="البجوات">
البجوات

البجوات ، جبانه فى الواحه الخارجه ، مصر. فيها كنيسه كبيره من اللبن المكسى بالملاط ، و على حيطانها رسوم لقديسين ، فيها أكتر من 260 هيكل و مدافن ، بتعتبر من أهم و اقدم الاثار المسيحيه فى مصر.


</doc>
<doc id="7712" url="https://arz.wikipedia.org/wiki?curid=7712" title="سياسة اسرائيل">
سياسة اسرائيل

اسرائيل بتتصنف على انها دوله نظامها جمهورى برلمانى , بيكون فيها رئيس جمهوريه دوره بروتوكولى و رسمى مش تنفيذى و بيكون رئيس الوزرا , و اسرائيل دوله ديموقراطيه و عشان كده الدول الديموقراطيه زى امريكا و اوروبا الغربيه بيساندوها على اساس انها النموذج الوحيد للديموقراطيه الحقيقيه فى المنطقه , و ده عامل اشكاليات و سوء فهم بين بقية دول المنطقه اللى مش عارفه(على الاقل على مستوى راجل الشارع) ايه سبب وقوف الدول الغربيه مع اسرائيل و بين الدول الغربيه .
لان اسرائيل بتاخد الديموقراطيه الغربيه بشكل اساسى اللى بتعتمد على الحوار فاسرائيل بتعرف تعمل حوار سياسى مش بس جواها لكن ناجحه تماما فى انها تعمل حوار مع الدول الغربيه و بالزات الدول اللى ليها تاثير على القرار السياسى الدولى .


</doc>
<doc id="7716" url="https://arz.wikipedia.org/wiki?curid=7716" title="الديموقراطيه فى الشرق الاوسط">
الديموقراطيه فى الشرق الاوسط

الغياب النسبى للديمقراطية اليبراليه فى الشرق الاوسط ليه اكتر من سبب .منها تفسير العداله الاجتماعيه والاقتصاديه ان دول الشرق الاوسط عاشت فترات طويله جدا تحت حكم الامبراطوريه العثمانيه ، و حكم بريطانيا و فرنسا و التدخل العسكرى والسياسى من الولايات المتحدة اللى بيفضل الانظمة الاستبدادية علشان يبسط بيئة الاعمال التجاريه , فى نفس الوقت اللى بيستفيد هم الطبقه الحاكمه و شركات بلاد الامبراطورية. تفسير تانى للمشكله إن معظم الدول فى المنطقه من الدول الريعيه ، و اللى بتعانى من نظرية لعنة الموارد.

كتير من العلما و المستشرقين حاولو تفسير غياب الديمقراطية فى المنطقة. بعض المستشرقين قالو ان الديمقراطية تتنافى مع الثقافة والقيم الاسلامية. و مستشرقين تانيين حطو تصور لتطوير الممارسات السياسية. و يبدو إن فى الشرق الاوسط فيه نقص واضح جدا فى تحديد الدور بين الدين و الدولة ، و ده اتسبب فى عدم وجود ضوابط و توازنات بين الاتنين.


</doc>
<doc id="7717" url="https://arz.wikipedia.org/wiki?curid=7717" title="سينما (توضيح)">
سينما (توضيح)



</doc>
<doc id="7721" url="https://arz.wikipedia.org/wiki?curid=7721" title="الاتحاد للمتوسط">
الاتحاد للمتوسط

الاتحاد للمتوسط ( Union pour la Méditerranée) ابتدا بتفكير من الرئيس الفرنساوى نيكولا ساركوزى, و بدا التفكير اساسا عند ساركوزى بانه يعمل اتحاد يجمع دول البحر المتوسط الا ان المانيا بلغت فرنسا رفضها الشديد لاتحاد دول المتوسط لان ده ممكن جدا انه ياثر على الاتحاد الاوروپى و ضغطت على فرنسا ان لو فرنسا مصممه على الاتحاد فلازم ان كل الاتحاد الاوروپى ينضم ليه و فعلا بقت كل دول الاتحاد الاوروپى اعضاء فى الاتحاد و اتغير الاسم المقترح ليه من اتحاد البحر المتوسط و بقى اسمه اتحاد علشان المتوسط وبقى يضم كل الدول اللى بتطل على البحر المتوسط و كمان معاهم دول الاتحاد الاوروپى و الاوردون.

و بالنسبه لتركيا فيه اراء فيه تصورات بتقول ان ضمها للاتحاد المتوسطى بديل عن ضمها للاتحاد الاوروپى.

بيكون للاتحاد مدة رياسه عباره عن سنتين بيكون فيهم رئيس من دول جنوب البحر المتوسط و رئيس من شمال البحر المتوسط. و الرئيسين الحاليين هما ساركوزى و مبارك.


</doc>
<doc id="7726" url="https://arz.wikipedia.org/wiki?curid=7726" title="السويس">
السويس

السويس مدينه و مينا فى مصر ، فى شرق القاهره على البحر الاحمر ، على الطرف الجنوبى لـ قناة السويس. بورتوفيق هو مينة السويس . السويس بيربطها بالقاهره طريق برى و سكه حديد ( ح. 140 كم ). و السويس بتوصل لها المايه من النيل عن طريق ترعة السويس اللى اتشقت سنة 1863. اشتهرت السويس فى العالم بسبب قناة السويس ( اتفتحت 1863 ) ، و مصطلح " حرب السويس " بتاع حرب 1956. و دلوقتى زادت اهميتها بسبب اكتشاف البترول على ساحل البحر الاحمر ، و معامل تكرير البترول و مصانع السماد اللى فيها. و بتعتبر مدينه سياحيه و مصيف و جنبها عيون موسى المشهوره.

السويس اسمها القديم " كلسيما " و فى القرن 10 اتعرفت باسم " القلزم " . اتبنت السويس جنوب مدينة القلزم و كبرت و شملتها . القلزم دى كانت بلد مافيهاش سكان كتير ، و مافيهاش زرع و لا ماية شرب ، فكانت المايه بتوصل لها عن طريق المراكب على حته اسمها " سويس ". المقريزى ذكر ان القلزم اتعرف مكانها بالسويس. القلزم اتخربت فى القرن 11 ، و لإن مصر كانت محتاجه مينا على البحر الاحمر ( بحر القلزم زمان ) لنقل البضايع بين مصر و الحجاز و اليمن و الحبشه و غيرها ، بنا التجار فى القرن 12 بلد صغيره مكان القلزم القديمه و سموها " السويس " و ده لإن ما حبوش يسموها على اسم القلزم اللى اتخربت لكن على اسم الحته اللى بتجيلهم منها ماية الشرب .



</doc>
<doc id="7727" url="https://arz.wikipedia.org/wiki?curid=7727" title="نائب رئيس الجمهوريه">
نائب رئيس الجمهوريه

نائب رئيس الجمهوريه منصب معروف فى النظم الجمهوريه لكنه يختلف من دوله لدوله.
بتختلف اهمية وجود المنصب و الدور اللى بيقوم بيه من دوله لدوله.
وطبيعى بتكون اهمية دور نائب اهمية نائب رئيس الجمهوريه فى الدول اللى نظامها رئاسى اهم جدا من دوره فى الدول الجمهوريات البرلمانيه (ان اتوجد اصلا فيها نائب لرئيس الجمهوريه).
وحتى فى النظم الرئاسيه بتختلف اهمية و دور نائب رئيس الجمهوريه لدرجه ان فيه دول بيكون اعلان الرئيس عن النائب بتاعه قبل الانتخابات زى مابيحصل فى امريكا و ده بيخلى النائب اللى بيختاره الرئيس ليه دور فى نتيجة الانتخابات لان بيبقى فى الاعتبار عند الناس لانه هيبقى من الشخصيات القريبه جدا من الرئيس و ممكن يكون ليه تاثير كبير على سياسة الدوله ان ماكانش بشكل رسمى لان الرئيس هو اللى بياخد القرارات فعلى الاقل بشكل فعلى لانه قريب من الرئيس و عشان كده بيكون لشخصية نائب الرئيس اهميه كبيره فى نتيجة الانتخابات.
انما فى نظم رئاسيه تانيه بتكون اهمية النائب اقل من كده بكتير على الاقل مابيكونش ليه تاثير فى الانتخابات لان الرئيس بيختاره بعد لما بيتعين.


</doc>
<doc id="7728" url="https://arz.wikipedia.org/wiki?curid=7728" title="محافظة السويس">
محافظة السويس

محافظة السويس ، فى شرق الدلتا فى مصر ، جنوب قناة السويس. السويس من أهم مدنها.


</doc>
<doc id="7729" url="https://arz.wikipedia.org/wiki?curid=7729" title="نائب رئيس الجمهوريه فى مصر">
نائب رئيس الجمهوريه فى مصر

نايب رئيس جمهورية مصر و الاسم الرسمى هو نائب رئيس جمهورية مصر العربية هو واحد من كبار المسؤولين فى الحكومة المصرية . و تم انشاء الوظيفه دى بعد تأسيس الجمهورية سنة 1953 و اول نواب كانو عبد الحكيم عامر و عبد اللطيف البغدادى اللى إتعينو نواب رئيس الجمهوريه العربيه المتحده للإقليم الجنوبى مع صبرى العسلى و اكرم الحورانى اللى اتعينو نواب رئيس الجمهوريه العربيه المتحده للإقليم الشمالى يوم 7 مارس سنة 1958.

دستور مصر بيدى رئيس الجمهوريه الحق فى انه يختار نائب ليه او اكتر و هوا اللى بيحدد اختصاصات النائب بتاعه .
ونايب رئيس الجمهوريه من مناصب الكادر السياسى مش الوظيفى فده بيخليها مابتخضعش للتدرج الوظيفى بمعنى ان نائب الرئيس مابيبقاش ليه صلاحيه لاى مهمه الا اذا الرئيس كلفه بيها يعنى مثلا من حق رئيس الجمهوريه انه يحضر اجتماعات مجلس الوزرا و اذا حضر ليه الحق انه يراس الاجتماع , فاذا فوض النائب بتاعه فليه الحق انه ياخد مكانه طالما رايح بتفويض رسمى من الرئيس ويراس الاجتماع , انما من غير التفويض ده فمالوش الحق انه يحضر الاجتماع اساسا و بنفس الطريقه من الناحيه الرسميه مالوش صلاحيه انه يدى توجيهات لاى مسئول ايا كان التدرج الوظيفى للمسئول ده (وكيل وزاره او اقل فى التدرج الوظيفى ) .
وبيختلف منصب نايب رئيس الجمهوريه عن منصب مساعد رئيس الحمهوريه فى ان نايب رئيس الجمهوريه ممكن ان رئيس الجمهوريه ينيبه عنه فى اى حاجه الرئيس عاوز ينيبه عنه فيها سواء جوا الدوله او براها سواء فى مهمه سياسيه او ديبلوسيه سواء رسميه او غير رسميه , انما مساعد الرئيس بيكون غالبا ليه خبره فى مجال معين و بتكون المهمات اللى بتتطلب منه بخصوص خبرته فى مجاله .

دى ليستة النواب اللى مسكو منصب نايب رئيس الجمهوريه فى مصر من بعد اعلان الجمهوريه فى 1953.


</doc>
<doc id="7730" url="https://arz.wikipedia.org/wiki?curid=7730" title="دوله ريعيه">
دوله ريعيه

الشخص الريعى هو اللى بيعتمد على الدخل الجاى من الإيجارات و اللى بدورها " مكافأة لملكية الموارد الطبيعية "، او "الدخل اللى جاى من هبه من الطبيعه." 

الدوله الريعيه مصطلح فى العلوم السياسية و العلاقات الدولية من الناحية النظرية لتصنيف الدول اللى بتستمد كل او جزء كبير من الإيرادات الوطنية من الإيجار, و ينطبق على الدول الغنية اللى بتستمد جزء كبير من الإيرادات الوطنية من بيع الموارد الطبيعية زى البترول .

تعريف زي وشك


</doc>
<doc id="7734" url="https://arz.wikipedia.org/wiki?curid=7734" title="بحر الصين الشرقى">
بحر الصين الشرقى

بحر الصين الشرقى هو بحر هامشى شرق الصين, و هو جزء من المحيط الهادى مساحته 1249000 كيلومتر مربع. فى الصين البحر بيتسمى بحر الشرق. فى كوريا الجنوبيه البحر احيانا بيتسمى بحر الجنوب, ولكن غالبا بحر الجنوب بتستخدم للدلاله على منطقة الساحل القريب من جنوب كوريا الجنوبيه. بحر الصين الشرقى هو كمان جزء من بحر الصين.


</doc>
<doc id="7735" url="https://arz.wikipedia.org/wiki?curid=7735" title="بحر هامشى">
بحر هامشى

البحر الهامشى بحر جزء من محيط مقفول جزئيا عن طريق البر زى الجزر و الأرخبيلات , او شبه جزر. و على عكس البحر المتوسط البحور الهامشيه بيبقى فيه تيارات محيطات ببتسببها رياح المحيطات،

بحور هامشيه فى المحيط المتجمد الشمالى:

بحور هامشيه فى المحيط الهادى:



</doc>
<doc id="7736" url="https://arz.wikipedia.org/wiki?curid=7736" title="رسم قلب">
رسم قلب

رسم القلب هو تسجيل النشاط الكهربى للقلب على مر الزمن ,على ورق الرسم البيانى.


</doc>
<doc id="7743" url="https://arz.wikipedia.org/wiki?curid=7743" title="الجرايد القوميه فى مصر">
الجرايد القوميه فى مصر

الجرايد القوميه فى مصر بتتقال على الجرايد اللى بتكون مملوكه للدوله و بيتولى تعيين رؤساء التحرير بتوعها رئيس الدوله و بتتسمى برضه الجرايد الرسميه على اساس انها مملوكه للدوله كشخص معنوى مش مملوكه ملكيه خاصه لافراد , اهم الجرايد الرسميه او القوميه الاهرام و الاخبار و الجمهوريه والتلغراف .


</doc>
<doc id="7744" url="https://arz.wikipedia.org/wiki?curid=7744" title="وزير الخارجيه">
وزير الخارجيه

وزير الخارجيه هوا رئيس الديبلوماسيه فى دولته , ووزير الخارجيه بيكون مسئول عن اى حاجه تخص دولته براها مع التنسيق مع بعض الوزارات التانيه اللى الثقافه فى موضوع الملحقين الثقافيين و الدفاع فى الملحقين العسكريين , و الهجره -لو الدوله فيها وزاره للهجره- انما الادارات اللى خاصه بالسفارات و القنصليات فبتكون تابعه للخارجيه بشكل مباشر .

السفارات و بتكون مهمتها الاعمال السياسيه بين الدول و على جميع المستويات و ده طبعا فى حالة التمثيل الديبلوماسى الكامل و اللى بيكون ليه اكتر من دور بيبدا من السفير اللى بيتعامل على انه ممثل دولته لحد الموظفين اللى شغلتهم انهم يقرو جرايد الدوله و يشوفو برامجها و اعمالها الفنيه علشان لو فيه اساءه لدولتهم يعرفو رؤسائهم عشان ياخدو الاجراءات المناسبه.

و القنصليات بتكون تابعه للخارجيه برضه لكنها مابتكونش ليها دور ديبلوماسى و انما بيكون دورها اجتماعى بانها تراعى مصالح الرعايا اللى موجودين على ارض الدوله .


</doc>
<doc id="7746" url="https://arz.wikipedia.org/wiki?curid=7746" title="1890">
1890

1890 كانت سنه بسيطه فى التقويم الجريجورى .



</doc>
<doc id="7750" url="https://arz.wikipedia.org/wiki?curid=7750" title="هوزان محمود">
هوزان محمود

هوزان محمود ناشطه كرديه ضد الحرب بتدافع عن حقوق المرأة، اتولدت سنة 1973 فى كردستان العراق. قادت حمله دوليه ضد قوانين الشريعه الاسلاميه واضطهاد المرأة فى العراق.



</doc>
<doc id="7752" url="https://arz.wikipedia.org/wiki?curid=7752" title="سويدى">
سويدى

اللغه السويدى ("svenska")، لغه جرمانيه شماليه، من اللغات الهنديه-الاوروبيه.

الجرامر السويدى ("Svensk grammatik") هو علم دراسة قواعد السويدى. السويدى لغه متفرعه من النوردى القديم. وادا قارنا الاتنين بنشوف السويدى فيه تصريفات (inflection) اقل من النوردى القديم



</doc>
<doc id="7754" url="https://arz.wikipedia.org/wiki?curid=7754" title="سيامى">
سيامى

سيامى ، السياميه ، لغه من المجموعه الصينيه-التبتيه . اللغه الرسميه فى تايلاندا ( سيام زمان ).


</doc>
<doc id="7759" url="https://arz.wikipedia.org/wiki?curid=7759" title="جامعة القاهره">
جامعة القاهره

جامعة القاهرة ، اتنشئت سنة 1908 فى القاهره باسم الجامعة المصرية نتيجة لزيادة الوعى الوطنى و الحركه الوطنيه فى مصر. اتبرع الوطنيين من الشعب المصرى بالفلوس و الاطيان عشان تتعمل.

الزعيم مصطفى كامل كان بدأ من سنة 1904 يروج فى جورنال " اللواء " بتاع الحزب الوطنى المصرى لفكرة انشأ جامعه مصريه. احمد باشا المناوى كان عايز ينشىء جامعه مصريه على نفته فى باسوس او ابو غيط لكن اتوفى قبل ما ينفذ حلمه لكن الفكره ما ماتتش و اتبارى الكتاب و السياسيين الوطنيين فى الدعوه لعمل اكتتاب لجمع فلوس لإنشاء الجامعه.

بدأ تنفيذ المبادره سنة 1906 على ايد راجل من أعيان بنى سويف اسمه مصطفى كامل الغمراوى و اتبرع بخمسيت جنيه و ده كان مبلغ كبير اياميها ، و فى 8 اكتوبر 1906 اجتمع اشخاص من كبار الوطنيين المصريين من المتحمسين للمشروع و طلعو بيان بيهيب بالمصريين انهم يشاركو فى الاكتتاب و يتبرعو ، و انتخبو لجنه تحضيريه بتتكون من سعد زغلول و قاسم امين وأخنوخ فانوس و محمد راسم و حسن جمجوم و زكريا نامق ومحمد الشيتى ومصطفى الغمراوى وحسين سعيد ومحمد عثمان أباظه و بكده اتشكلت بذرة الجامعه.

اتولى قاسم امين منصب نايب الرئيس بعد سعد زغلول و انعقدت الجلسه التالته يوم 19 يناير 1907 و أعلن قاسم امين إن الخديوى عباس حلمى التانى قرر انه يعمل ولى عهده رئيس شرفى للجامعه. و فى يوم الجمعه 31 يناير 1908 اجتمعت الجمعيه العموميه برياسة قاسم امين و اتقرر قبول الامير احمد فؤاد لرياسة الجامعه، و اجتمعت اللجنه تحت رعاية رئيسها الجديد فى سراية احمد فؤاد باشا يوم 12 مارس 1908 ، و بدأت اجراءات تنفيذ المشروع و اتبرع الخديوى عباس بمنحه سنويه للمشروه مقدارها 5000 جنيه ، و اتعملت حفلة الافتتاح فى مقر جمعية شورى القوانين يوم 21 ديسمبر 1908. و استمر تدفق التبرعات على شكل فلوس و اطيان و قامت الاميره فاطمه بنت اسماعيل باشا بجهد كبير ، و لما عرفت من دكتورها الشخصى محمد علوى باشا ، اللى كان عضو فى مجلس الجامعه ، إن الجامعه بتواجه صعوبات ماليه اتبرعت بعمل وقف من جزء من اراضيها الزراعيه لفايدة الجامعه بحيث تاخد الجامعه ريع الاراضى دى و بكده تضمن تمويل ثابت ، و كمان اتبرعت بمجوهراتها عشان توفر للجامعه سيوله ماليه عاجله ، و فوق كده اتبرعت كمان بأرض عشان تتبنى عليها الجامعه. اتوفت الاميره فاطمه قبل ما تتبنى الجامعه.
بدإت الجامعه المصريه كجامعه اهليه ، و اول كلياتها كانت كلية الاداب. فى سنة 1925 بقت جامعه حكوميه و ادمجت فيها مدارس الطب و الحقوق و اتاسست كليه جديده للعلوم ، و فى سنة 1935 ادمجت فيها مدارس الهندسه ، و الزراعه ، و التجاره العليا ، و بعدين الطب البيطرى و اتضاف ليها معهد الأحياء المائيه. اتعرفت الجامعه باسم جامعة فؤاد الاول. فى سنة 1945 اضمت ليها دار العلوم و بقت اسمها " جامعة القاهرة " فى خمسينات القرن العشرين.

الجامعه بتتكون من كليات كتيره زى كليات الاداب ، و الحقوق ، و الاقتصاد ، و العلوم السياسيه ، والتجاره ، و العلوم ، و الطب ، و طب الأسنان ، و الصيدله ، و الهندسه ، و الزراعه ، و الطب البيطرى ، و الاثار ، و الإعلام ، و دار العلوم. و لجامعة القاهره فرع فى الخرطوم بيضم كليات الاداب و الحقوق.

اتخرج من جامعة القاهره اساتذه و علما كبار ساهموا فى تطوير العلم و الثقافه على مستوى العالم. من اشهر اللى اتخرجوا من جامعة القاهره اديب مصر نجيب محفوظ و طه حسين.

رئيس امريكا باراك اوباما اختار جامعة القاهره عشان تكون المكان اللى يوجه منه خطبه للعالم الاسلامي فى 4 يونيه 2009.

رئيس جامعة القاهره دلوقتى هو د. علي عبد الرحمن يوسف.

رمز الجامعه تحوت اله الحكمه فى مصر القديمه.

جامعة القاهره فيها مكتبه ضخمه و عندها مطابع بتطبع بحوث الاساتذه و المجلات العلميه للكليات. المكتبه نشئت مع الجامعه سنة 1908 و بقت فى المبنى الموجوده فيه دلوقتى فى جناين الأورمان من سنة 1932. المكتبه فيها حوالى مليون كتاب ، من ضمنها كتب نادره و قيمه للعلما و الامرا و المستشرقين ، و فيها كمان مجموعات ورق بردى و عملات قديمه. المكتبه مشتركه فى حوالى 1400 مجله غربيه ، و بتتبادل المطبوعات مع حوالى 400 هيئه علميه اوروبيه. كل مكتبات كليات و معاهد جامعة القاهره بتتبعها.

رؤساء جامعة القاهرة




</doc>
<doc id="7761" url="https://arz.wikipedia.org/wiki?curid=7761" title="مكتبة دير سانت كاترين">
مكتبة دير سانت كاترين

مكتبة دير سانت كاترين، مكتبه قيمه فى دير سانت كاترين فى سينا، مصر. بيرجع تاريخ المكتبه للقرن الساتت، و بتضم مجموعه مهمه و فريده من الوثايق و المستندات الدينيه و التاريخيه.

المكتبه كان فيها نسخ الكتاب المقدس، لكن اتسرقت و اتنقلت لروسيا القيصريه واتباعت للمتحف البريطانى فى لندن.

بين سنة 1949 و 1950 صورت بعثه مصريه-امريكيه محتويات المكتبه على ميكروفيلم و اتحطت نسخه منه فى جامعة اسكندرية، و اتنشرت ابحاث و فهارس مهمه عن طريق العلما و الباحثين.


دير سانت كاترين


</doc>
<doc id="7763" url="https://arz.wikipedia.org/wiki?curid=7763" title="مكتبة جامعة القاهره">
مكتبة جامعة القاهره

مكتبة جامعة القاهره تابعه ل جامعة القاهرة ، الجيزه ، مصر. بتضم المكتبه حوالى مليون كتاب ، من ضمنها كتب نادره و قيمه للعلما و الامرا و المستشرقين ، و فيها كمان مجموعات ورق بردى و عملات قديمه. و للمكتبه مطابع خاصه بيها بتطبع بحوث الاساتذه و المجلات العلميه للكليات. المكتبه نشئت مع الجامعه سنة 1908 و بقت فى المبنى الموجوده فيه دلوقتى فى جنينة الأورمان سنة 1932. المكتبه مشتركه فى حوالى 1400 مجله غربيه و بتتبادال المطبوعات مع حوالى 400 هيئه علميه أوروبيه . كل مكتبات كليات و معاهد جامعة القاهره بتتبعها.


</doc>
<doc id="7764" url="https://arz.wikipedia.org/wiki?curid=7764" title="مكتبة فرنسا الوطنيه">
مكتبة فرنسا الوطنيه

مكتبة فرنسا الوطنية ، - Bibliothèque nationale de France - ، فى باريس ، فرنسا ، من أهم و أكبر مكتبات العالم ، بتضم حوالى 7 مليون كتاب. و فيها قسم للخرايط و المطبوعات ، و قسم للأوسمه و النياشين و الأوشحه و الأختام . فيها مجموعات فهارس ضخمه منشوره.


</doc>
<doc id="7765" url="https://arz.wikipedia.org/wiki?curid=7765" title="مكتبة الازهر">
مكتبة الازهر

مكتبة الازهر ، فى القاهره ، مصر ، مكتبه قديمه عمرها حوالى الف سنه ، لكن شكلها الحالى بيرجع لسنة 1879 بعد ما ضم الشيخ النواوى ، شيخ الازهر أياميها ، مجموعات الأروقه لبعضها ن و ركزها فى المدرسه الطيبرسيه على شمال مدخل جامع الازهر. بتضم حوالى 100 الف كتاب و منسوخات قيمه فى الدين و اللغه.


</doc>
<doc id="7766" url="https://arz.wikipedia.org/wiki?curid=7766" title="مكتبة برجام">
مكتبة برجام

مكتبة برجام او مكتبة بيرجامون ، انشأها اتالوس الاول ملك برجام ( بيرجامون) فى القرن 2 قبل الميلاد ، و قامت بينها و بين مكتبة اسكندريه منافسه جامده على جمع الكتب و توظيف الامنا. كان فيها حوالى 200.000 مجلد ، و كانت بتستورد ورق البردى من مصر ، فلما اتمنع عنها ابتكرت الكتابه على رقايق الجلد ، و قلدتها فى كده كل المكتبات.

بعد ما ولعت النار فى كتب مكتبة اسكندريه و ضيعت بتاع 700.000 لفافة بردى على ايد يوليوس قيصر فى الحرب السكندريه بيتقال إن ماركو انتونيو اخد كتب من مكتبة برجام و اهداها لكليوباترا السابعه.


</doc>
<doc id="7767" url="https://arz.wikipedia.org/wiki?curid=7767" title="مكتبة الكونجرس الامريكى">
مكتبة الكونجرس الامريكى

مكتبة الكونجرس الأمريكى ،- Library of Congress - ، فى واشنطن ، امريكا ، اتأسست سنة 1800 ، و بتعتبر أضخم مكتبه فى العالم. مجموعاتها حوالى 10 مليون كتاب ، إضافه للخرايط و المخطوطات و الجرانيل المجلات و غيرها. تنظيم المكتبه من الاعمال الرياديه اللى بتتبعها المكتبات التانيه فى العالم. فهارسها أعدادها كبيره جداً و منظمه ، و بتطبع المكتبه و بتبيع نسخ من فهارسها للمكتبات عشان تستفيد منها. مكتبة الكونجرس بتعمل كل جهد عشان تحصل على نسخ من كل الكتب اللى بتتنشر فى العالم بكل اللغات.


</doc>
<doc id="7771" url="https://arz.wikipedia.org/wiki?curid=7771" title="جامعة اسكندريه">
جامعة اسكندريه

جامعة اسكندرية، جامعة الاسكندرية، فى اسكندريه، مصر، اتأسست سنة 1938 كفرع ل جامعة القاهرة، و بعدين استقلت سنة 1942 و بقت تانى جامعه مصريه. بتضم كليات الزراعه، و الاداب، و الحقوق، و التجاره، و الهندسه، و الطب و طب الاسنا، و العلوم، و الصيدله، و بيتبعها المعهد العالى للصحه العامه.

جامعة اسكندريه ليها فرع فى بيروت فى لبنان و فى يوليه 2009 افتتحت الجامعه فرع جديد ليها فى جنوب السودان فى منطقة التونج.

رئيس الجامعه الحالى د. حسن ندير.

من اشهر اللى اتخرجوا من جامعة اسكندريه: العالم الكبير احمد زويل (كلية العلوم 1967)، و عالم الاثار زاهي حواس (كلية الاداب)، و وزير الثقافه و الفنان فاروق حسنى (كلية الفنون الجميله).

جامعة اسكندريه كان اسم المعهد العلمى اللى نشأ فى مصر البطلميه فى متحف اسكندريه و مكتبتها اللى فيها حط بطليموس نظريته عن الكون، و عمل ارشميدس تجاربه، و ظهرت تعاليم اقليدس فى الرياضيات.



</doc>
<doc id="7772" url="https://arz.wikipedia.org/wiki?curid=7772" title="جاينيه">
جاينيه

الچاينيّه (‏ ಜೈನ ಧರ್ಮ; ; Jainism)‏ دين بيتبعه حوالى 5 مليون فى الهند. نشأ فى القرن 6 قبل الميلاد, بيعتبر امكانية ادراك جوهر الروح بعد سلسله من التناسخ لغاية ما توصل لل نيرڤانا متحرره من كل قيد.


</doc>
<doc id="7774" url="https://arz.wikipedia.org/wiki?curid=7774" title="لغات جيرمانيه">
لغات جيرمانيه

لغات چرمانى ، اللغات الچرمانيه ، بتكون فصيله فرعيه من الهنديه-اوروبيه.الالمانى و الانجليزى النموذجى من اللغات الچرمانيه.



</doc>
<doc id="7775" url="https://arz.wikipedia.org/wiki?curid=7775" title="جعزى">
جعزى

الجعزى او الجعزيه (ግዕዝ) ، هى اللغه الكلاسيكيه الاثيوبيه الحبشيه وهى تبع مجموعة اللغات الساميه الجنوبيه اللى بتنتمى لعيلة اللغات الافرو-اسويه (الحاميه-الساميه زمان).الجعيزيه لغه قديمه انقرضت و مابقاش حد يتكلمها من القرن الرابع او القرن العاشر فى تقديرات تانيه و دلوقتى بقت لغة الصلوات فى الكنايس الاثيوبيه و الكنايس الاريتريه و بيكتبوها بابجديه خاصه اسمها الابجديه الجعيزيه و دى بيكون اتجاهها فى الصفحه م الشمال لليمين.



</doc>
<doc id="7776" url="https://arz.wikipedia.org/wiki?curid=7776" title="الثوره العرابيه">
الثوره العرابيه

الثوره العرابيه ، ثوره شعبيه مصريه اتزعمها احمد عرابى. هدفها كان خلق حياه نيابيه دستوريه فى مصر. سماها عدويها من الرجعيين و المتجمدين ثقافيا و سياسيا " الهوجه " و " العصيان العسكرى ".

بدأت الجوله الأولى من الثوره العرابيه اللى كسبها احمد عرابى ضد الخديوى توفيق بحوادث قصر النيل و عابدين. فى 4 فبراير 1882 شكل محمود سامى البارودى وزارة الثوره ، و كان فيها احمد عرابى وزير للجهاديه و البحريه.

فى 7 فبراير طلعت الوزاره اللايحه الاساسيه او دستور الثوره، اللى بيتضمن مبدأ المسئوليه الوزاريه قدام مجلس النواب ، و حق المجلس فى إقرار الميزانيه ، و ده وضع حد للإشراف على الشئون الماليه عن طريق المراقبه الثنائيه.

اتعرضت الثوره لمشاكل من جوه مصر و من براها ، و انتهت بتدخل بريطانيا ، و ضرب اسطولها لطوابى اسكندريه يوم 11 يوليه 1882 . و بعده انهزم جيش عرابى فى معركة التل الكبير و دخل الانجليز القاهره يوم 15 سبتمبر 1882 و بدأ احتلال الانجليز لمصر اللى دام لغاية النص التانى من القرن 20.

جنب احمد عرابى ، وطنيين مصريين كتار كانوا من رموز الثوره العرابيه زى الشاعر محمود سامى البارودى و خطيب الثوره عبد الله النديم و الظابط على الروبى.

فى سنة 1879 اتعزل اسماعيل باشا و اتنفى على ايطاليا و اتنصب ابنه محمد توفيق مكانه. فى بداية عهد الخديوى توفيق اترقى احمد عرابى لرتبة اميرالاى على الالاى الرابع و راح على قصر راس التين فى اسكندريه عشان يشكر الخديوى الجديد فعينه الخديوى ياوران ليه. لكن بعد ما اتعين عثمان رفقى باشا الشركسى ناظر للجهاديه ابتدا يمنع ترقية المصريين فى الجيش و بقى يعين الشراكسه فى المناصب الكبيره. و فى الظروف دى ابتدا الظباط المصريين يتمردو و طلبو من عرابى انه يبقى زعيمهم و لما رفض لخطورة الموضوع الحو عليه و قالو له "احنا نفديك و نفدى مصر بأرواحنا" فطلب منهم انهم يقسمو ليه فأقسمو.

بعد ما الظباط حلفوله طوالى كتب عرابى عريضه لرئيس النظار رياض باشا اشتكى فيها من تعصب عثمان رفقى باشا للشراكسه و اجحافه بحقوق المصريين و طلب اربع حاجات هى:


بعد ما كتب عرابى العريضه قراها للظباط فوافقو عليها فمضاها و حط عليها ختمه و ختم عليها كمان على فهمى بك اميرالاى الحرس الخديوى و عبد العال بك اميرالاى السودان. و اتفقو على المحافظه على الخديوى و عيلته و الوزرا و الامرا المصريين لو حاول الظباط الشراكسه يعكرو الجو و المحافظه على بيوت المال و بيوت التجار سواء كانو مصريين او اجانب.
تانى يوم اخد عرابى العريضه و راح بيها على ديوان الداخليه و قدمها لرئيس النظار اللى قاله انه حا يدرس الموضوع و يتكلم بخصوصه مع ناظر الجهاديه، و بعد يومين راح له عرابى فى بيته و معاه على فهمى بك و عبد العال بك و سأله عن اللى تم فى الموضوع فقالهم ان الطلب ده مهلك و اخطر من الطلب اللى اتقدم بيه قبل كده احمد افندى فنى اللى اتبعد للسودان بسببه. (احمد افندى فنى ده كان كاتب فى ديوان الماليه و كان طلب المساواه بسبب ظلم حل بيه فإتبعت على السودان اللى سماها عرابى "مقبرة الابرياء من المصريين")، فرد عليه عرابى انهم ما بيطالبوش غير بالحق و العدل و فى طلب الحق مفيش خطر و انهم بيعتبروه ابو المصريين فليه بيهددهم. فرد عليه ان البلد مافيهاش حد ينفع يكون فى مجلس نواب. فقال له عرابى: "غريبه انك مصرى و باقى النظار مصريين و الخديوى مصرى، انت فاكر ان مصر خلفتكم و عقمت بعدكم! لاء مصر فيها علما و ناس فاضله و نبيهه، و حتى لو افترضنا ان ما فيهاش فممكن يتعمل مجلس يكون زى مدرسه ابتدائى و بعد خمس سنين يتخرج منها رجاله يخدمو الوطن بأفكارهم و يعضدو الحكومه فى مشروعاتها الوطنيه"، فرد الناظر: "حا ندرس طلباتكو دى بدقه"، و على كده ساب عرابى و زمايله الناظر و مشيو.

فى 31 يناير 1881 عقد الخديوى توفيق اجتماع فى عابدين حضره كل الباشاوات اللى بيخدمو و اللى ع المعاش و كانو كلهم شراكسه و اتراك و اوروبيين و قررو فى الاجتماع عزل امرا الالايات اللى مضو ع العريضه و محاكمتهم فى مجلس عسكرى مختلط و قال رئيس النظار رياض باشا انه لازم كمان يتعزل ناظر الجهاديه لإن عدم عزله بيمثل خطر كبير لكن الخديوى ما وافقهوش و اتعهد عثمان رفقى باشا ناظر الجهاديه بتوقيف امرا الالايات التلاته عند حدهم. وجه احمد خيرى باشا الشركسى و كان مهردار الخديوى و قرا امر بيقول ما معناه: "ان الامرا التلاته احمد عرابى و على فهمى و عبد العال حلمى مفسدين فى الارض و انهم لازم يتعزلو من الخدمه و محاكمتهم و معاقبتهم بأشد انواع العقاب فى مجلس عسكرى فوق العاده تحت رياسة ناظر الجهاديه و ان من اعضاء المجلس لازم يكون اسطون باشا رئيس اركان حرب (الامريكانى) و ناظر المدارس الحربيه ارفى باشا (الفرنساوى)" و مضى الخديوى على القرار و سلمه لعثمان رفقى باشا و انفض المجلس على كده.

فى نفس اليوم بعت ناظر الجهاديه لعرابى و زمايله دعوه لحضور فرح جميله هانم اخت الخديوى يوم 27 اغسطس 1881، و حس التلاته ان الموضوع فيه خدعه لإن ميعاد الفرح كان بعد كده، و انه ناوى يخلص عليهم فجهزو نفسهم. و فى يوم الفرح المزعوم راحو على ديوان الجهاديه فلقوه مليان بالظباط الشراكسه من كل الرتب و الظباط الصغيريين كانو شايلين طبنجات متعمره و كانو عاملين هيصه و فرحانين و كإنهم فى فرح بجد. لما دخل عرابى و زمايله اتطلب منهم الوقوف قدام مجلس و اتقرا عليهم قرار الاجتماع اللى عمله الخديوى و اتأمرو بتسليم سيوفهم و اتقبض عليهم و اتحطو فى سجن فى قصر النيل و بعد ما اتقفلت الزنزانه عليهم جه خسرو باشا و قالهم من بره: "ايه زنبيل لى هرفلر" يعنى "فلاحين شغالين بمقاطف". لكن بعد شويه وصلت اورطتين من الاى الحرس الخديوى بقيادة البكباشى محمد افندى عبيد و حاصرو ديوان الجهاديه و فتحو الزنزانه و خرجوهم و هرب ناظر الجهاديه و كل اللى كانو فى المجلس و غيرهم. احمد عرابى راح للعساكر و حذرهم و قال: "ما تمدوش ايدكو بسؤ على حد من الشراكسه لانهم موالينا و اخوانا اللى استأثرو بنفسهم علينا و احنا مش عايزين غير الانصاف و المساواه معاهم و مش اكتر من كده"، و حضن اسماعيل كامل باشا الشركسى اللى ما هربش مع اللى هربو وقال: "اهو ده شركسى زى ما انتو عارفين لكن اخويا و دمه و ماله و عرضه حرام على زيه زى بقية الشراكسه".

قاد احمد عرابى الجمع وراح بيهم على قشلاق عابدين و لما وصلو عزفت اورطة الحرس الخديوى السلام الخديوى و هتفو تلت مرات "يعيش الخديوى" كإشاره بالولاء للخديوى، لكن اسطون باشا الامريكانى قال ان ده عصيان واضح و القشلاق لازم يتحاصر و التلت امرا لازم يتسلمو و لو رفضو يتضربو بالمدافع و البنادق لغاية ما يسلمو نفسهم. و ده داير وصل آلاى السودان من طره و انضم لآلاى الحرس الخديوى و عزفت الموسيقى السلام الخديوى و هتفو "افند مزجوق يشا".

فى الظروف دى كتب عرابى للكونت دورنج مندوب فرنسا فى مصر و طلب منه الاتصال بقناصل الدول الاوروبيه و يقول لهم ع اللى حصل و يطلب منهم التوسط عند الحكومه لعمل صلح. تانى يوم الصبح الخديوى توفيق بعت لهم احمد خيرى باشا مهردار الخديوى و معاه ناظر الاوقاف محمود سامى باشا البارودى و سألوهم هما عايزين ايه فردو عليهم انهم عايزين العدل و المساواه فسألوهم و ايه تانى فقالو لهم تغيير ناظر الجهاديه براجل وطنى و تشكيل مجلس نواب للامه يشوف مصالح البلد، و تعديل قوانين العسكريه، و توصيل الجيش لتمنتاشر الف عسكرى، و قالو لهم انهم مش متمردين و انهم على طاعة للحضره الخديويه. مشى احمد خيرى و محمود سامى و رجعو تانى من عند الخديوى و قالو لهم ان الخديوى عزل عثمان رفقى و ان عليهم يختارو ناظر جديد للجهاديه فردو عليهم اللى يختاره الخديوى و انتهت المفاوضات بإختيار محمود سامى باشا البارودى و كان من اصل شركسى. وصدرت اوامر من الخديوى بترجيع عرابى و زمايله لالاياتهم و تعيين محمود سامى البارودى وزير للجهاديه و الاوقاف فى نفس الوقت، و طوالى البارودى ابتدا يعمل قوانين منصفه و يعدل القوانين القديمه و ينقحها.

اتقال فى اوروبا إن عسكر مصر اتمردو على الخديوى. العثمانليه بعتو من تركيا وفد على مصر برياسة المشير على نظامى باشا فقاله الخديوى توفيق ان مفيش تمرد عليه و لاحاجه.

لكن الموضوع ما انتهاش على كده و ابتدت الحكومه تدبر مكايد لجماعة عرابى و لما محمود سامى باشا ماوافقش على تدبيرات الحكومه عزله رياض باشا رئيس النظار و حرج عليه مقابلة عرابى و جماعته و القعاد فى القاهره و عين بداله داود باشا يكن عديل الخديوى اللى اصدر اوامر ما وافقش عليها عرابى و كتب له انهم ناويين يروحو ساحة عابدين يوم الجمعه 9 سبتمبر سنة 1881 الساعه اربعه الضهر عشان يعرضو مطالبهم على الخديوى. و كتب عرابى للقناصل الاوروبيين يعرفهم بالموضوع و ان مفيش اى خوف على رعاياهم فى مصر. و فى الميعاد المحدد وصلت الايات البياده و السوارى و الطوبجيه لساحة عابدين و وافق الخديوى توفيق على الطلبات. كوكسن قنصل انجلترا فى اسكندريه هدد عرابى (بالنيابه عن الخديوى) لكن عرابى ما همهوش و قاله: "مين ده اللى يقدر ينازعنا فى حقنا فى اصلاح شئونا الداخليه ! لازم تعرف اننا حا نقاومه لغاية اخر واحد فينا"، فرد عليه القنصل متهكم: "و فين الكوه اللى خاتقاوم بيه؟"، فرد عرابى: "فى امكانى انى احشد فى وقت قصير اتنين مليون عسكرى طوع ارادتى". انتصر عرابى و استدعى الخديوى شريف باشا من اسكندريه و اتعين رئيس للوزرا زى ما عرابى طلب و رجع محمود سامى باشا البارودى تانى لنظارة الجهاديه و اتعين عرابى وكيل للجهاديه.و اتكون مجلس النواب برياسة ابو سلطان باشا و حصلت حركة ترقيات و اتعدلت الماهيات حسب المركز الوظيفى و اتعملت قوانين فيها عدل و الاحوال بوجه عام اتحسنت.

اتعرضت رتبة لوا باشا على عرابى لكن رفضها عشان ما يتقالش انه بيتحرك لمصالحه الشخصيه و اخد زمايله عبد العال حلمى و على فهمى درجة الباشاويه.

مجلس النواب قرر فى لوايحه الاساسيه ان يكون له الحق فى مراقبة ميزانية الحكومه و مصاريفها من غير الخروج عن التعهدات الدوليه و قانون التصفيه، لكن "مالت" وكيل انجلترا فى مصر هو و قنصل فرنسا نصحو شريف باشا بإنه ما يقبلش لايحة المجلس، فأخد بنصيحتهم و رفض طلب المجلس، لكن النواب اصرو ع الطلب فرفض و استقال و حل محله محمود سامى باشا البارودى، و اتعين عرابى ناظر للجهاديه عشان العسكر يطمئنو لانهم ماكانوش بيثقو فى حد قد ما بيثقو فيه. فى المركز الجديد كان لازم عرابى يقبل لقب لوا باشا اللى كان رفضه قبل كده لان ماكانش لايق ان ناظر الجهاديه تكون رتبته اميرالاى و فى خدمته لواآت.

هديت الاحوال فى مصر لكن فى اوروبا الاوروبيين بعتو للاتراك يستفسرو عن موضوع التمرد فى مصر، فبعت الاتراك وفد تانى برياسة المشير المرخص درويش باشا اللى شاف الاوضاع على حقيقتها و بعت للسلطان فى الاستانه يبلغه ان مفيش حاجه، فبعت السلطان العثمانلى للخديوى توفيق ربعميت نيشان عشان يهديها للظباط، و اخد عرابى نيشان الدرجه الاولى المجيدى و شيع تلغراف للسلطان شكره فيه على النيشان.

لكن فى مايو سنة 1882 ظهرت الاساطيل الحربيه الانجليزيه و الفرنساويه قدام اسكندريه و بعتو للحكومه المصريه لايحه مشتركه مجحفه باستقلال الحكومه المصريه و رفض مجلس النظار اللايحه الانجليزيه الفرنساويه لكن الخديوى توفيق قبلها فإستقالت النظاره و اضطرب الناس فاجتمع مجلس النواب و كل قناصل اوروبا حوالين عرابى يطالبوه بحفظ الامن فقال لهم انه ما يقدرش يعمل حاجه لإن الخديوى عزله، فراح وفد من مجلس النواب للخديوى و طلب منه ترجيعه لنظارة الجهاديه عشان يستقر الامن فى البلد فوافق الخديوى و رجعه و طلب منه انه يروح له فلما راح له لقى عنده درويش باشا مندوب السلطان العثمانلى و قناصل كل الدول ما عادا وكيل انجلترا السياسى و اخدو عليه تعهد بإنه يحافظ على رعايا الدول الاجنبيه.

فى 11 يونيه 1882 اتدبرت حادثة اسكندريه لتشويه صورة عرابى قدام الاوروبيين و تبيين انه ما عملش بالتعهد اللى عمله للقناصل، الحادثه المفتعله و المدبره بدإت بخناقه بين راجل مالطى و واحد عربجى و اتطور الموضوع و حصلت عمليات نهب و اتقتل مصريين فطوالى بعت عرابى قوات كبيره على اسكندريه للحفاظ على الامن لكن الموضوع بقى قضيه كبيره و بدأ التحقيق فيها فى مجلس مختلط تحت رياسة ذى الفقار باشا محافظ اسكندريه و اقتصر البحث على معرفة حجم البضايع اللى اتنهبت من المحلات من غير الالتفات للناس اللى اتقتلت فى الاحداث. و امر الخديوى بتشكيل وزاره جديده برياسة راغب باشا و فضل عرابى فى الوزاره، و سافر الخديوى مع درويش باشا مندوب السلطان على اسكندريه.

فى يوم 11 يوليه 1882 بعت اميرال الاسطول الانجليزى لقومندان عسكر اسكندريه يقوله ان القلاع و الاستحكامات فى اسكندريه بتمثل خطر على مراكب الاسطول الانجليزى الراسيه قدام ساحل اسكندريه و إن العساكر المصريين لازم يهدوها والا حا يقوم هو بدكها و تدمير اسكندريه.

بناء على كده اجتمع الخديوى توفيق مع رجال الدوله و النظار و الوفد السلطانى العثمانلى و الكل اجمع على رفض الطلب الانجليزى و الاستعداد للحرب لكن قررو ان المصريين ما يبدأوش غير بعد ما الانجليز يضربو تلت مدافع على اسكندريه الاول عشان تبقى مصر مابدتش الحرب.

مع شروق شمس يوم 13 يوليه سنة 1882 بدأ الاسطول الانجليز يضرب اسكندريه و وقف الاسطول الفرنساوى يتفرج من غير ما يتدخل. اتضربت الطوابى و اتهدت استحكاماتها و هرب السكان، و بعد تمن تيام من الدك و الضرب انسحب العسكر من اسكندريه على كفر الدوار و اتعمل هناك خط دفاعى. و فى يوم 14 يوليه بعت عرابى القطر الخديوى على اسكندريه عشان ينقل الخديوى و رجال الدوله على القاهره و بعد ما وصل القطر لسراية الرمل رفض الخديوى انه يركب و اخد عيلته و راح على راس التين و انحاز للانجليز اللى بيهاجمو مصر.

اتقدم الانجليز فى بر مصر و وصلو لغاية التل الكبير و هناك قامت معركه اتعرفت بإسم معركة التل الكبير يوم 13 سبتمبر 1882، و انتهت بهزيمة عرابى و لعبت الخيانه دور فى الهزيمه لكن صمد هو و قعد يقاوم لغاية النهايه. الجيش البريطانى دخل القاهره و احتل مصر و ما خرجش منها الا بعد ثورة 23 يوليه 1952.

اتقبض على احمد عرابى هو و زمايله اللى فضلو معاه و اتعملت لهم محاكمه عسكريه يوم 3 ديسمبر 1882 رأسها محمد رؤوف و اتحكم على عرابى بالاعدام لكن العقوبه اتخففت للنفى و جه فى قرار التخفيف: "1) الحكم الصادر على كل من احمد عرابى و طلبة عصمت و عبد العال حلمى و محمود سامى و على فهمى و محمود فهمى و يعقوب سامى المقتضى جزاؤهم بالقصاص وقع تبديله بالنفى الى الابد من الاقطار المصرية و ملحقاتها. 2) ان هذا العفو يبطل و يقع اجراء الحكم على المذكورين بالقتل اذا رجعوا الى الاقطار المصرية او ملحقاتها".

و اتقرر نفيهم على جزيرة سيلان (سرى لانكا دلوقتى) فى المحيط الهندى جنوب الهند فخرج عرابى و زمايله المنفيين يوم 27 ديسمبر سنة 1882 فى قطر نقلهم مع المودعين على السويس و من هناك خدتهم مركب انجليزى اسمها "مربوطه" على مينة كولومبو عاصمة سرى لانكا دلوقتى.


</doc>
<doc id="7778" url="https://arz.wikipedia.org/wiki?curid=7778" title="براجماتيه">
براجماتيه

البراجماتية (انجليزى: Pragmatism; فرنساوى: Pragmatisme)‏ هى مذهب فلسفى، حط مبادئه س. بيرس، و طورها وليام جيمس بيقيس صدق القضيه بنتايجها العمليه، لإن مفيش معرفه أولانيه فى العقل ممكن تستنبط منها نتايج صح، لكن الموضوع بيتوقف على نتايج التجربه الفعليه اللى بتحل للانسان مشاكله. البرجماتيين بيعتبروا ان الحق نسبى بيتقاس لزمن معين و مكان معين حسب التقدم العلمى.


</doc>
<doc id="7779" url="https://arz.wikipedia.org/wiki?curid=7779" title="تنمية مستدامه">
تنمية مستدامه

"التنمية المستدامة" (Sustainable Development) هى عملية تطوير الارض والمدن والمجتمعات والأعمال التجارية, بشرط ان تلبي إحتياجات الحاضر من غير المساس بامكانية الأجيال القادمة على تلبية احنياجاتها. ويواجه العالم حاليا خطورة التدهور البيئى التي لابد من التغلب عليها من دون التخلي عن احنياجات التنمية الإقتصادية والمساواة والعدل الإجتماعي.


</doc>
<doc id="7783" url="https://arz.wikipedia.org/wiki?curid=7783" title="جب">
جب

جب ، - بالانجليزى : Geb -، اله الارض فى الدين المصرى القديم و خامس الهة تاسوع اون. اتصور على شكل راجل نايم على ضهره و فوقيه مراته نوت ربة السما منحنيه عليه و بينهم شو اله الهوا.


</doc>
<doc id="7817" url="https://arz.wikipedia.org/wiki?curid=7817" title="روان">
روان

روان (بالفرنساوى: Ruan) مدينه شرق فرنسا ، على نهر السين و جنب مصبه. العاصمه التاريخيه لـ نورماندى. مينا رئيسى و مركز لنسج القطن. احتلها الانجليز (1419 - 1449) وقت حرب الميت سنه. اتقتل فيها ريتشارد قلب الأسد (1199) ، و اتعدمت فيها جان دارك بالحرق (1431). طلع منها مشاهير زى كورنى ، و فلوبير.


</doc>
<doc id="7818" url="https://arz.wikipedia.org/wiki?curid=7818" title="1413">
1413


</doc>
<doc id="7819" url="https://arz.wikipedia.org/wiki?curid=7819" title="1895">
1895



</doc>
<doc id="7822" url="https://arz.wikipedia.org/wiki?curid=7822" title="ساعة الارض">
ساعة الارض

ساعة الارض مناسبه دوليه انشأها الصندوق العالمى للطبيعة (الصندوق العالمى للطبيعة / الصندوق العالمى للحياة البرية) , كل اخر يوم سبت فى مارس, ساعة الارض سنة 2009 السبت ,28 مارس 2009 فى الساعة 8:30 (20:00) بعد الظهر بالتوقيت المحلى , خلال الساعه دى بيتطلب من الاسر والشركات إطفاء الانوار والاجهزة الكهربية اللى مش ضرورية لمدة ساعة واحدة لرفع مستوى الوعى علشان اتخاذ إجراءات بخصوص تغير المناخ.

موقع ساعة الارض


</doc>
<doc id="7823" url="https://arz.wikipedia.org/wiki?curid=7823" title="بطاقه شخصيه">
بطاقه شخصيه

البطاقه الشخصيه ، مستند بيشيله الشخص معاه عشان يعرف شخصيته فى حالات كتيره. عادة بتصدرها الدوله للمواطن على شكل مستند حجمه صغير عليه صورة صاحبها ، و اسمه ،و تاريخ ميلاده ، و بيانات شخصيه تانيه بتختلف من بلد لبلد. فى البطاقه الشخصيه المصريه الحاليه مثلاً موجود كمان خانه للديانه ، لكن فيه مطالب جامده فى مصر دلوقتى بحذف الخانة دى بإعتبار ان المواطنه المفروض انها على اساس الجنسيه مش على اساس الدين ، و ان الدين حاجه شخصيه. فيه بلاد بتلزم المواطن على شيل البطاقه الشخصيه بره بيته و فيه بلاد شيل البطاقه مش الزامى و بس لتعريف الشخصيه لما يحتاج المواطن نفسه ، زى فى حالة التعامل مع البنوك او شرا حاجه بتحتاج إثبات شخصيه. فيه بلاد بتحط بصمة صباع صاحب البطاقه ، و بلاد ، منها بلجيكا و اسبانيا و البرتغال ، بتحط معلومات اليكترونيه فى المستند و بيتسمى بطاقه شخصيه اليكترونيه Electronic identity cards .


</doc>
<doc id="7824" url="https://arz.wikipedia.org/wiki?curid=7824" title="ريتشارد قلب الأسد">
ريتشارد قلب الأسد

ريتشارد الاول قلب الأسد ، Richard Cœur de Lion ، Richard I the Lionheart ، سماه مؤرخين الشرق "الانكتير" او "الإنكتار" او "الانكلتير" ) ، (اكسفورد، انجلترا، 8 سبتمبر 1157 - شالوس ، فرنسا، 6 ابريل 1199 )، ملك انجلترا من سنة 1189 لسنة 1199 ، من رموز الفروسيه و البطوله فى العصور الوسطى و اتلقب بقلب الأسد و هو لسه صغير بسبب شجاعته. كان من نسل النورمان ولاد ويليام الفاتح William the Conqueror ، و من نسل امرا أنجر Angers الفرنسويين. ابوه كان الملك هنرى التانى Henry II و امه ايلينور دى اكويتان Elenor de Aquitaine ، و كان له اربع اخوات هما : وليام و هنرى و چيوفرى و چون و اربع اخوات بنات هما : ماود و ايلينور و چين. اخوه وليام اتوفى صغير . أخته ايلينور اتجوزت الفونسو التامن ملك كاستيا و خلفو بلانكا دى كاستيا ام الملك لويس التاسع ( القديس لويس ).

فى 6 يوليه سنة 1189 إتوج ريتشارد فى كاتدرائية ويستمينيسر فى لندن و اتمنع اليهود من حضور احتفالات التتويج و دخول الكنيسه و اعتدى المسيحيين على اليهود اللى حاولو يحضرو الاحتفالات و ضربوهم فى الشوارع ، و بعدين اتجمعت الناس و هاجمو و حرقو احيائهم و بيوتهم ، و حصلت مدبحه كبيره فى يورك راح ضحيتها حوالى 500 يهودى غير ستتاهم و اطفالهم.

هرب يهود على قلعة يورك ( برج كليفورد ) و استخبو فيها لكن المسيحيين حاصروهم و اضطر اليهود المتحاصرين فى الاخر انهم يقتلو عيالهم و نفسهم بالسكاكين و غيرها بدل ما يقعو فى ايد المسيحيين و رمو دم اطفالهم على رووس المسيحيين اللى محاصرين القلعه و بعد كده حرقو القلعه و ماتو كلهم. دور ريتشارد فى الأحداث الإجراميه دى مش مؤكد .

الصليبيين كانو استولو على بيت المقدس سنة 1099 بعد ما شنو حرب على المسلمين اتعرفت بإسم " الحمله الصليبيه الاولى " و اسسو مملكه اسمها مملكة بيت المقدس و كانت بتضم القدس و مدن على الساحل منها عكا ، لكن بعدها بتمانيه و تمانين سنه ، فى سنة 1187 ، قدر صلاح الدين الايوبى انه يغلبهم فى معركة حطين و يستولى على بيت المقدس. دى كانت نكبه كبيره على الصليبيين اللى اياميها بإعتبار ان اورشليم اللى فيها القبر المقدس كانت بالنسبه ليهم رمز المسيحيه. بعد ما استولى المسلمين على بيت المقدس اتصابت اوروبا بذهول و بيتقال ان البابا اوربان التالت جاتله صدمه اتوفى فيها. خرج الكهنه و القسسه يطوفو شواراع المدن الاوروبيه و هما بيعيطو و بيغنو اغانى حزينه و رافعين صلبان و الواح عليها رسومات بتمثل النبى محمد بيضرب المسيح عشان يستفزو مشاعر الناس و يحفزوهم على اخد التار للمسيح. و نشر الكهنه قصص خرافيه بإن لما القدس وقعت فى ايد المسلمين القمر وقع على الارض من السما و بعدين طلع تانى مكانه و ان الصلبان بقت بتنزف دم و حكايات خرافيه تانيه كان هدفها كلها تحفيز الناس على محاربة المسلمين ، و بطبيعة الحال الجهل و التطرف الدينى اللى كانو سايدين فى اوروبا اياميها ماكانوش بيخلو الناس تشك فى الخرافات اللى بيروجها القسسه .

فى الظروف دى فى سنة 1188 ، قبل ريتشارد ما يتنصب ملك ، اجتمع ريتشارد هو و ابوه هنرى التانى و فيليب اوجست ملك فرنسا و عدد من البارونات و النبلا قرب جيسور فى فرنسا و قررو انهم يوقفو الحرب اللى دايره بينهم و تشكيل حمله عسكريه مشتركه تروح على الشرق عشان تسترد بيت المقدس و المدن اللى استولى عليها صلاح الدين. البابا كليمينت التالت اللى خلف جريجورى التامن بارك الاتفاق لكن هنرى التانى مات بعدها بكام يوم و راح ريتشارد على انجلترا عشان يتوج.
بعد ريتشارد ما اتنصب ملك على انجلترا مكان ابوه قضى الخريف فى انجلترا و نظم احواله و فرض ضرايب على الناس اسمها " عشور صلاح الدين " (Saladin Tithe ) عشان يمول بيها الحرب اللى ناوى يشنها على صلاح الدين ، و فى نوفمبر وصل روثرود كونت بيرشى من فرنسا و قال لريتشارد ان فيليب خلاص جهز نفسه و انه عايز يقابله عشان يناقشوا طلوع جيوشهم على الشرق مع بعض. فى نفس الوقت وصل فرنسا جواب من قسطنطينيه بيقول ان فيه نبوءه من راهب اسمه دانيال الناسك Daniel the Hermit بتقول ان الفرانسويه حا يستولوا على بيت المقدس فى اليوم اللى عيد البشاره حا يوافق فيه حد الفصح ، و ده كان فعلا حايحصل سنة 1190. الجواب ده كان فيه كمان إشاره بإن صلاح الدين داخل فى خناقات و مشاكل مع اهله و حلفائه و انه انهزم قرب انطاكيه و حالته كرب .

اتفق ريتشارد مع فيليب اوجست على خروج جيوشهم مع بعض و ان عساكرهم و فرسانهم يحطو صلبان على هدومهم ، صلبان زرقا لعسكر ريتشارد الانجليز و صلبان حمرا لعسكر فيليب اوجست الفرنساويين و صلبان بيضا للعسكر الفلمنكى. انضم الامبراطور الالمانى فردريك بربروسا للحمله و خرجت اساطيل من الدنمارك و غيرها.

قبل وصول ريتشارد و الامدادات الاوروبيه قدر الصليبيين انهم يحاصرو عكا و يحفرو خنادق حواليها من غير صلاح الدين ماياخد باله من خطورة الموضوع ده ، و وصلتهم امدادات من اوروبا لكن فضلو مستنيين وصول جيوش كبيره من اوروبا. الامبراطور بربروسا مات فى السكه و الجيش الالمانى انكمش بسبب الامراض و المعارك اللى خاضوها ضد الصرب و البلغار فى السكه. الموقف جوه عكا بقى خطير و الناس ابتدت تعانى المجاعه و فضلت المراكب المصريه تحاول تشق طريقها بالأكل و الامدادات بصعوبه و سط المراكب الصليبيه اللى محاصره المدينه من البحر .

مع دخول الصيف بدإت طلايع جيش فيليب أوجست الفرنساوى توصل و معاهم امرا كبار بيقودهم " هنرى اوف ترويي كونت اوف شامبين " Henry of Troyes, Count of Champagne ، اللى سماه المؤرخين فى الشرق " الكندهرى " و اتنصبت المجانيق و الات الحصار حواين عكا ، و فى اكتوبر وصل الجيش الالمانى اللى استلم قيادته فردريك الساتت دوق سوابيا - Frederick VI Duke of Swabia - ابن بربروسا و شن طوالى هجوم على قوات صلاح الدين ، و فى 20 ابريل 1191 وصل الملك فيليب اوجست.

فى 8 يونيو وصل ريتشارد قلب الأسد و معاه 25 مركب. ريتشارد كان طلع اسطوله من انجلترا و لف بيه حوالين ساحل اسبانيا و راح استناه فى مرسيليا مع معظم قواته البريه. و هو فى السكه اتوقف فى قبرص و استولى عليها و اتجوز برينجاريا Berengaria بنت سانشو الساتت ملك نافارا Sancho VI of Navarre ، وده و احداث تانيه هما اللى أخروه فى السكه. جيش فيليب كان أصغر من جيش ريتشارد لان جزء منه كان راح على الشرق قبل كده .

استسلمت حامية عكا لريتشارد و زمايله يوم 12 يوليه 1191 ، و وافق الصليبيين على ان عكا تسلم بكل اللى فيها ، بمراكبها و مخازن سلاحها ، و انهم لازم يدفعوا 200.000 حتة دهب للفرانسويه ، و فوق كده لازم يطلق سراح 1500 أسير صليبى ، و عليهم 100 واحد من علية القوم اللى حاتتعمل لسته بأساميهم ، و ترجيع صليب الصلبوت اللى خده صلاح الدين لما دخل القدس ، و لو عملوا كل ده حا يدوهم الامان و مش حا يقتلوهم .

فيليب راح مع كونراد على صور و من هناك رجع فيليب على فرنسا بعد ما وعد ريتشارد انه مش حايمس ممتلكاته فى فرنسا لغاية ما يرجع. ريتشارد و الانجليز اعتبروا رجوع فيليب فرنسا نداله و خيانه. فيليب من ناحيته كان بيشك فى نوايا ريتشارد و حاسس إنه ناوى يقتله و بعد ما مشى فيليب بقى ريتشارد هو قائد الحمله و المسئول عن المفاوضات مع صلاح الدين .

مفاوضات اطلاق سراح الاسرى و الفديه اتعقد و كان من الاسباب تلكع صلاح الدين فى تسديد المبالغ لإنه خاف يدفع و بعدين الصليبيين ما يسيبوش الامرا بتوعه ، لكن ريتشارد و فرسان المعبد مارضيوش يسلموا الاسرى من غير ما يستلموا الفلوس الاول. و اتعقد الموضوع و كانت النتيجه ان ريتشارد قلب الأسد امر بقتل الأسرى الغلابه بحجة إن صلاح الدين مش عايز يدفع ، فادبحوا يوم 20 اغسطس فى مجزره رهيبه عند تل العياضية ، و كان عددهم بتاع 3000 أسير ، و دبحوا معاهم ستاتهم و عيالهم، لكن الصليبيين ماقتلوش الامرا و الاغنيا اللى كان من ضمنهم الامير بهاء الدين قراقوش ، اللى بنى سور القاهره ، اللى فداه صلاح الدين بـ 10.000 او 60.000 دينار .

يوم 22 اغسطس ، طلع ريتشارد بجيش من عكا و مشى على جهة عسقلان ، و قوات صلاح الدين و راهم بترميهم بالنبال و بتهجم عليهم بالسيوف. و امر صلاح الدين بقتل أى صليبى يتإسر كإنتقام لمدبحة عكا. و لما وصل صلاح الدين قريه اسمها دير الراهب جنب أرسوف ، بعت ريتشارد يطلب مقابلة الملك العادل ، فلما راح له قاله اللى معناه : " احنا حاربنا بعض مده طويله ، و احنا جينا هنا عشان ننصر صحاب الساحل ، فلو اتصالحتوا انتوا معاهم يبقى خلاص مفيش عداوه بينا ". فلما سأله العادل يتصالحوا على أى اساس ، رد عليه ريتشارد اللى معناه : " على اساس انكوا تسلموا اهل الساحل المدن اللى أخدتوها منهم " ، فانتهت المقابله على كده و مشى العادل غضبان .
فى 7 سبتمبر قامت معركة ارسوف و قدر ريتشارد ييفركش جيش صلاح الدين و ينتصر عليه نصر بيعتبر معنوى لكن لولا تماسك صلاح الدين كان انهزم هزيمه ساحقه. انتصار الصليبيين فى ارسوف اللى حصل بعد ما خدوا عكا خلاهم يحسوا بنشوه و يقتنعوا بإمكانية أخد القدس. صلاح الدين راح بجيشه على الرمله و استنى هناك عشان يشوف ريتشارد ناوى على إيه. الصليبيين راحوا على يافا و حصنوها ، و ابتدا ريتشارد يجهز للوصول للقدس. و هنا ، بيقول المؤرخين إن ريتشارد عمل غلطه انه استنى مده فى يافا ، فلو كان طلع من ارسوف على القدس طوالى كان ممكن ياخدها ، لكن ريتشارد كان عارف ان صلاح الدين انهزم بس ، لكن جيشه لسه موجود ، و لو راح على القدس طوالى كان جيش صلاح الدين قدر يعزله عن الساحل ، و بالتالى عن الامدادات من البحر ، فكان لازم يعمل قاعده قويه فى يافا قبل مايغامر و يتوغل فى البر. لكن تأخيره فى يافا إدى فرصه لصلاح الدين إنه يعمل تحصينات و دفاعات متينه حوالين القدس .

صلاح الدين ، من ناحيه تانيه ، خاف ان ريتشارد يروح عسقلان و يبنى قاعده تانيه هناك ، فيقطع الطريق بينه و بين مصر مصدر قوته و عسكر جيشه و ترسانته ، فسبقه على هناك و دمرها و خلاها مش صالحه للإستعمال كقاعده عسكريه. ريتشارد ابتدا يواجه مصاعب ، عساكر من الجيش الصليبى ابتدوا يتسللوا و يهربوا على عكا، و فوق كده ابتدا يقلق من كونراد فى صور ، و من رجوع فيليب لفرنسا ، و من أخبار التمردات اللى بتحصل فى قبرص اللى عشان يخلص منها باعها لفرسان المعبد ، و ابتدا يجهز للتفاوض مع صلاح الدين .

صلاح الدين وافق على التفاوض مع ريتشاد قلب الأسد و فوض أخوه الملك العادل. فى اكتوبر راح وفد من صور للعادل و قال له مطالب ريتشارد اللى كانت بتتلخص فى إن صلاح الدين لازم يرجع بيت المقدس ، و كل الأراضى غرب نهر الأردن ، و معاهم صليب الصلبوت. فرد عليه صلاح الدين بإن القدس مهمه و مقدسه كمان للمسلمين زى ما هى مهمه و مقدسه للمسيحيين ، و انه مش حايرجع صليب الصلبوت الا لما يعمل الصليبيين تنازلات من ناحيتهم <ref name="Runciman p.59/3">Runciman p.59/3</ref>..

ريتشارد و الصليبيين كانوا معجبين بالملك العادل و بيرتاحوا له و كانوا بيسموه " سفادين " Saphadin ، فعرضوا عليه انه يبقى حاكم على كل فلسطين بدل صلاح الدين ، و انه يتجوز چوانا ملكة صقليه Joanna of Sicily أخت الملك ريتشارد ، و انها تحكم مدن الساحل اللى أخدها ريتشارد و معاهم عسقلان ، و انهم يروحوا يعيشوا سوا فى بيت المقدس اللى تبقى مفتوحه لكل المسيحيين ، و صليب الصلبوت يتحط فى مكانه ، و يتم الافراج عن كل الأسرى من الجانبين ، و يرجع لفرسان المعبد و الاسبتاريه ممتلكاتهم فى فلسطين. لما سمع صلاح الدين بالإقتراح ده إفتكره هزار و وافق عليه. لكن لما الملكه چوانا عرفت جالها فزع لإن كان مطلوب منها انها تتجوز راجل كافر ، فطلب ريتشارد من العادل انه يدخل المسيحيه ، و مارضاش العادل ، لكن عمل لريتشارد حفله فى 8 نوفمبر ، استمتع فيها الاتنين و اتبادلوا الهدايا .

ريتشارد بعت لصلاح الدين يقترح عليه ان العادل يبقى ملك فلسطين مقابل ان المسيحيين يشاركوا فى القدس ، و قاله ان فكرة جواز العادل من اخته چوانا فكره كويسه على الرغم من انها بتواجه معارضات ، و ان بابا الكاتوليك ممكن يتدخل و يقنع چوانا بالرفض ، و ان لو ده حصل فممكن ان العادل يتجوز بدالاها بنت عمه اليانور اوف بريتانى Eleanor of Brittany اللى تحت وصاية ريتشارد و بالتالى البابا مالهوش كلمه عليها.
إستمر العادل فى المفاوضات و فى نفس الوقت كانت فيه معارك عسكريه بتحصل من وقت للتانى. فى شهر نوفمبر و قع ريتشارد فى كمين عسكرى و كان حا يتإسر ، لكن عساكر صلاح الدين إفتكروا وليام اوف بريو William of Preaux هو الملك فأسروه بدل ريتشارد اللى قدر ينفد بجلده. على نص نوفمبر لما الجو بدا يبرد صلاح الدين راح على القدس و وصلت قوات من مصر. فلما وصل ريتشارد الرمله عشان يشن هجوم ملقاش حد يحاربه فقعد هناك ست أسابيع يدور على طريقه توصله القدس و لتانى مره كان حايتإسر فى هجمه عملها عسكر صلاح الدين لكن نفد تانى بجلده .
فى 28 ديسمبر و الجو وحش جداً و الطرق مطينه، ريتشارد طلع على التلال ، و فى 3 يناير وصل بيت نوبا على بعد 15 كم من القدس. فرسان المعبد و الاسبتاريه و البارونات المولودين فى المنطقه قالوا لريتشارد انه حتى لو وصل القدس فى الظروف دى و قضى على قوات صلاح الدين هناك الجيش المصرى المعسكر فى التلال مش حايسيبه ، و حا يلاقى نفسه محصور بين القوات اللى فى القدس و جيش مصر. و حتى لو قدر يستولى على القدس مش حا يقدر يقعد فيها لان الحجاج الأوروبيين حا يرجعوا أوروبا بعد ما يحجوا و مش حا يلاقى معاه الا جيش صغير مش حا يقدر على جيوش مصر. إقتنع ريتشارد باللى اتقاله و انسحب للرمله بعد خمس تيام. و فى الرمله بدأ الفرنسويه يسيبوا الجيش و يرجعوا على يافا و عكا. فى الظروف المحبطه دى ريتشارد قرر يعمل حاجه تنشط عساكره فراح على عسقلان و قعد يصلح الحصون و القلاع اللى خربها صلاح الدين، و قدر يحولها لأقوى حصون على ساحل فلسطين.

فى 28 ابريل 1192 اغتيل " كونراد ماركيز دو مونتفيرات " Conrad Marquis de Montferrat ‍‍، (مؤرخين الشرق سموه " المركيس " ) اللى كان على وشك انه يتوج ملك على مملكة بيت المقدس ، و اعترف واحد من الاتنين اللى قتلوه ان شيخ الجبل سينان زعيم الحشاشين هو اللى بعتهم ، و انتشرت اشاعات ان صلاح الدين هو اللى ورا الموضوع و هو اللى كلف سينان بمهمة قتل كونراد و ريتشارد و طلعت اشاعه تانيه إن ريتشارد هو اللى ورا الموضوع لانه كان بيكره كونراد و عايز يخلص منه.
فى 31 يوليه صلاح الدين هاجم يافا و استولى عليها و لما عرف ريتشارد باللى حصل بعت طوالى جيش على يافا ، و طلع هو بـ 50 مركب و شانى عن طريق البحر. هجمت مراكب ريتشارد قوات صلاح الدين ، و نزل هو و قواته من المراكب ، و هاجموا قوات صلاح الدين جوه يافا اللى جه لعساكرها ذهول من اللى بيحصل، و قدر ريتشارد انه يقضى على قوات صلاح الدين و اضطر صلاح الدين انه ينسحب . قدر ريتشارد يستعيد يافا بـ 80 فارس ماعهومش الا 3 حصنه و 400 نشاب و حوالى 2000 بحاره طليانه <ref name="Runciman p.71/3">Runciman p.71/3</ref>.. ريتشارد نفسه استغرب من تصرف صلاح الدين ، و قال للامرا اللى اسرهم ان ده سلطان كبير مفيش سلطان قده فى المنطقه فإزاى يمشى بمجرد ما أنا وصلت ! .

تانى يوم الصبح بعت صلاح الدين أخوه العادل لريتشارد عشان يكملوا المفاوضات ، و لما دخل العادل على ريتشارد لقاه قاعد يضحك و ينكت مع امرا مأسورين على موضوع ان صلاح الدين أخد يافا و ضاعت منه بسرعه.ريتشارد قالهم انه جرى على طول على يافا من غير سلاح و حتى من غير ما يغير جزمته. لكن ريتشارد قال للعادل ان الحرب دى لازم تتوقف ، و عرض عليه ان يافا و عسقلان يبقوا بتوعه و يعملهم اقطاع لصلاح الدين. صلاح الدين رد بإن ريتشارد ممكن يحتفظ بيافا بس يسيب عسقلان. و بكده وصلت المفاوضات لطريق مسدود فاتوقفت .

فى 5 اغسطس هاجم صلاح الدين يافا تانى لكن لقى ريتشارد مستنيه هناك. و قدر ريتشارد انه يصمد بقواته القليله. اعجب صلاح الدين بشجاعة ريتشارد و قدرته على الصمود بقوات صغيره لدرجة ان لما الحصان اللى قاعد عليه ريتشارد اتصاب بعتله صلاح الدين تلت حصنه هدايا من عنده. و فى أخر النهار انسحب صلاح الدين و راح على القدس. و ده كان انتصار جديد لريتشارد ناله بتكتيك القائد المحنك <ref name="Runciman p.72/3">Runciman p.72/3</ref>.

رجع صلاح الدين للرمله مع عسكر جديد واصل من مصر و ابتدت المفاوضات تانى ، وبعت ريتشارد اللى كان عيان للعادل اللى كان هو كمان عيان يترجاه يخلى صلاح الدين يسيبله عسقلان. صلاح الدين بعت كمترى و تلج من الجبل لريتشارد العيان لكن ما اتنازلش عن موضوع عسقلان اللى لازم تتساب و تتخرب .

يوم 2 سبتمبر 1192 اتوقعت معاهدة سلام ( اتعرفت باسم صلح الرمله ) مدتها خمس سنين بين ريتشارد و صلاح الدين. المعاهده اللى حلف عليها أمرا الطرفين ، و دخل فيها أمرا طرابلس و انطاكيه ، ادت المدن الساحليه من عكا ليافا للصليبيين و ادتهم حق زيارة الاماكن المقدسه مقابل إن عسقلان ، بعد تخريبها ، تكون فى ايد صلاح الدين مع كل المدن اللى فى جنوبها <ref name="Runciman p.73/3">Runciman p.73/3</ref>.

طوالى راحت العساكر الصليبيه من غير سلاح على القدس عشان يصلوا ، ريتشارد نفسه ما راحش و رفض انه يدى العساكر الفرانسويه باسبورتات عشان يدخلوا بيها القدس .

بعد توقيع الاتفاقيه راح ريتشارد على عكا و وضب شوية حاجات ، و دفع الديون اللى كانت عليه ، و فى يوم 9 اكتوبر 1192 ركب المركب و طلع على أوروبا ، بعد ما قعد يحارب فى الشرق ستاشر شهر ، و بكده انتهت الحمله الصليبيه التالته اللى اتجمعت فيها جيوش امم كتيره و اتقتل فيها الالاف ، و اللى كان من نتايجها ان ساحل فلسطين من صور ليافا بقى فى إيد الصليبيين رسمياً بمعاهده ، و ده كان ميلاد جديد لمملكة الصليبيين فى شرق البحر المتوسط. و من ناحيه تانيه ، انتصارات ريتشارد على الرغم انه فشل فى استرجاع بيت المقدس هزت صورة صلاح الدين الأيوبى كقائد عسكرى. لكن صلاح الدين فى الفتره دى كان عيان و بعد معركة حطين كان عساكره منهكين و مصر مصدره الرئيسى للامدادات و العسكر و المال كانت استنزفت من الحرب الطويله.

ريتشارد كان شجاع لكن ما كانش قديس او بتاع دين ، و لما فكر فى انضمامه للحمله التالته ما كانش متأثر بحماسه دينيه و لا كان عايز يحقق هدف دينى لكن كان عايز يحقق انتصارات فى الشرق تديه مكانه مرموقه فى اوروبا.

ريتشارد ماراحش طوالى على فرنسا لإنه كان عارف ان اعدائه وعلى راسهم اخوه جون و الملك فيليب اوجست متحدين و مستنيين رجوعه عشان يقضو عليه. ريتشارد خلع هدومه الملكيه و اتنكر على هيئة تاجر نورماندى بإسم " هيو التاجر " ، و عشان مايتعرفش ربى دقنه و طول شعره و خبى سيفه تحت هدومه و بعد شهر وصل جزرة كورفو و من هناك ابحر تانى على راجوسا لكن سؤ الاحوال الجويه وصله لايستيريا فسافر من هناك على جوريتس. جوريتس كان عايش فيها الكونت ماينارد ابن اخو كونارد دى مونتفريت اللى الحشاشين كانو اغتالوه فى صور. الكونت ماينرد كان بيعتقد ان ريتشارد هو اللى اتآمر على كونارد و سلط عليه الحشاشين و خلاهم يغتالوه فكان مستنى الفرصه عشان ينتقم لعمه. قدر ماينرد يتعرف على شخصية ريتشارد لكن ريتشارد قدر يفلت منه و وصل تريساخ و هناك كان عايش بيتسوف اخو الكونت ماينارد اللى كان هو كمان مستنى ريتشارد فدور عليه و عرف انه مقيم فى خان لكن ريتشارد قدر يهرب تانى و قعد يتنقل من مدينه لمدينه لغاية ما وصل ڤيينا فى النمسا سنة 1191. ليوپولد دوق النمسا كان متغاظ من ريتشارد من وقت حصار عكا لإنه كان اهانه و كان هو كمان عايز ينتقم منه و لإن ريتشارد كان منهك و عيان المره دى ما قدرش يهرب و قبض عليه ليوپولد و رماه فى السجن لغاية ما سلمه للامبراطور هنرى الساتت مقابل مبلغ ستين الف جنيه فضه. هنرى الساتت كان هو كمان من اعداء ريتشارد فلما استلمه حبسه فى قلعة مدينة وورمس و ربطه من وسطه بالأغلال. لما عرف فيليپ اوجست بالقبض على ريتشارد فرح جداً لإنه هو كمان كان بيعتقد ان ريتشارد هو المسئول عن قتل كونارد دى مونتفريت و كان خايف ان ريتشارد يبعتله حد يغتاله هو التانى. جون لما عرف ان اخوه ريتشارد مسجون فرح و سافر طوالى على باريس و ادا فيليب اوجست اجزاء من نورماندى و رجع على انجلترا و نصب نفسه ملك عليها زو طلع فيليب بجيش و استولى على مناطق فى نورماندى و حصلت مجازر هنا و هناك لما عرف ان فضل ريتشارد محبوس و بعتت امه اليانور جوابات للبابا كيلستين التالت طلبت فيها منه انه يتدخل للافراج عنه.

محاولات الافراج عن ريتشارد فضلت مستمره لغاية ما وافق الامبراطور هنرى الساتت على تقديمه للمحاكمه اللى هو بنفسه رأسها فى ابريل 1193 ، اتوجهت لريتشارد ست تهم كان من ضمنها تهمة انه عمل معاهدة صلح مع صلاح الدين وافق فيها على ان بيت المقدس يكون فى ايد الكفار و انه قبل هدايا من صلاح الدين. ريتشارد دافع عن نفسه و هو مربوط بالأغلال و قال انه اصلاً ما اخدش بيت المقدس لكن حاول انه يستردها بس ، و ان فشله ما كانش غلطته لكن غلطة اعدائه اللى مامكنهوش من اخدها و انه كان لازم يرجع انجلترا لإن رعاياه كانو محتاجين عونه. ريتشارد دافع عن نفسه بكلام منطقى لكن الامبراطور كان بيفكر فى ربح و فلوس فديه لإنه كان دفع لليوپولد مبلغ كبير عشان يسلمهوله. ريتشارد عمل صفقه مع الامبراطور و ابتدت فى انجلترا حمله تبرعات لجمع مبلغ الفديه المطلوبه. لما سمع فيليپ اوجست و چون عن موضوع الفديه عرضو على الامبراطور انهم يدفعوله مبلغ اكبر من الفديه المطلوبه فى مقابل انه ما يطلقش سراح ريتشارد ، و انهم حايدفعوله مبلغ عشرين الف جنيه مقابل كل سنه يتسجن فيها ريتشارد. فى انجلترا اتجمع من الناس اللى كانو اصلاً تعبانين مادياً مبلغ سبعين الف جنيه فضه ، و سلم ريتشارد للامبراطور ناس كرهاين لغاية ما يسدد المبلغ المتبقى عليه.

فى فبراير 1194 نال ريتشارد قلب الأسد حريته بعد ما اتسجن اربعتاشر شهر. لما عرف فيليپ اوجست بإطلاق سراح ريتشارد بعت جواب لچون حذره فيه. وصل ريتشارد لمينا انتويرپ و ركب هناك مركب اخدته على ساندويش فى انجلترا و اتجمهرت الناس و استقبلته استقبال كبير و دخل لندن فى موكب ضخم.




</doc>
<doc id="7831" url="https://arz.wikipedia.org/wiki?curid=7831" title="اوليجاركيه">
اوليجاركيه

الـ اوليجاركيه (‏ Oligarchy;‏ ‏ Oligarchie. من اصل يونانى: ὀλιγαρχία‏ ‏)‏ هى شكل من أشكال الحكومه. فى النظام الأوليجاركى, كل السُلطه بتبقى فى إيد مجموعه صغيره من ناس. عادةً بتبقى لأقوى ناس يقدرو يحكمو الدوله.

هى اوليجارخيّه, بـ حيث الأحسن هما اللى بيحكمو; و اسمها أريستُقراطيّه (Aristocracy).‏

لو اغنى ناس حكمو البلد, ده يبقى اسمه بلوتوقراطيّه (Plutocracy).‏


</doc>
<doc id="7836" url="https://arz.wikipedia.org/wiki?curid=7836" title="تيبيت">
تيبيت

تيبيت (تيبيتى: བོད; صينى: 西藏) هى منطقة حُكم ذاتى من الصين فيها جزء من جبال الهيمالايا فى جنوب اسيا. عندها حدود مشتركه مع نبيپال. عاصمتها لاسا. معظم التيبيتيين بوذيين.

الحاكم الدينى للبوذيين التيبيتيين اسمه دالاى لاما.


</doc>
<doc id="7839" url="https://arz.wikipedia.org/wiki?curid=7839" title="بوتان">
بوتان

مملكة بوتان هى بلد صغيره مالهاش سواحل فى الطرف الشرقى لجبال الهيمالايا فى جنوب اسيا. بيحكمها الملك چيجمه سينجيى وانجتشوك من سنة 1972. اللى اسس بوتان هو شابدرونج نجاوانج نامجيال, سنة 1644. عاصمة بوتان هى "تيمفو". اللغه الرسميه هى "دزونجخا" (بوتانى). بوتان ليها حدود من الجنوب و الشرق و الغرب مع جمهورية الهند و من الشمال مع جمهورية الصين الشعبية


</doc>
<doc id="7846" url="https://arz.wikipedia.org/wiki?curid=7846" title="منتو">
منتو

منتو ، ( Monthu, Montu, Monto, Mentu ) ، فى الدين المصرى القديم ، كان اله اقليم طيبه قبل ما يظهر امون. كان اله للحرب ، و اتخذوه فراعنة الاسره الحداشر حامى ليهم. اتصور على شكل راجل له راس صقر.


</doc>
<doc id="7854" url="https://arz.wikipedia.org/wiki?curid=7854" title="امرا مماليك">
امرا مماليك

أسامى امرا ليهم مقالات خاصه او جت اساميهم فى مقالات تانيه :



</doc>
<doc id="7855" url="https://arz.wikipedia.org/wiki?curid=7855" title="فارس الدين أقطاى الجمدار">
فارس الدين أقطاى الجمدار

فارس الدين أقطاى الجمدار النجمى الصالحى ، زعيم المماليك البحريه فى مصر و القائد العام للجيوش المصريه فى معركة المنصوره ، وهو غير فارس الدين أقطاى الصغير ( المستعرب ) أتابك الجيش المصرى اللى خاض معركة عين جالوت فى عهد السلطان قطز.اغتيل فى قلعة الجبل فى القاهره سنة 1254
أقطاى كان امير و زعيم المماليك البحريه فى مصر . بعد وفاة السلطان الأيوبى الصالح أيوب وقت الحمله الصليبيه السابعه على مصر ، بعتته شجر الدر أرملة الصالح على حصن كيفا فى ارض الجزيره عشان يجيب ابنه توران شاه عشان يمسك الحكم فى مصر. و بعد مصرع الامير فخر الدين يوسف أتابك الجيش المصرى فى معسكر جديلة فى جنوب المنصورة،إتسلم أقطاي قيادة الجيش و بقى القائد العام للجيوش المصريه، واستبسل مع بيبرس البندقدارى و المماليك البحريه والجمداريه فى التصدى للصليبيين فى معركة المنصوره.

فى عهد السلطان عز الدين أيبك ( 1250-1257) قاد القوات المصريه التي غلبت حاكم دمشق الناصر يوسف قرب غزه ، ولعب دور مهم فى هزيمة الناصر يوسف مره تانيه فى معركة كورا. و فى سنة 1251 إستولى على جزء من سوريا وفى ستة 1252 ، اشترك مع شبيه اسمه " فارس الدين أقطاي المستعرب " فى دحر تمرد كبير عملوه العربان فى مصر الوسطى والصعيد بقيادة " الشريف حصن الدين ثعلب " ، و ضم اسكندريه لاقطاعته.

لما حس السلطان عز الدين أيبك إن نفوذ أقطاى زاد و البحريه بقوا مسيطرين ع البلد قرر إنه يقتله بالتعاون مع مملوكه سيف الدين قطز والمماليك المعزيه ، فأستدرجه لقلعة الجبل واغتاله و رمى راسه على المماليك البحريه اللى كانوا متجمعين تحت القلعة عشان يطالبوا بالافراج عنه.
فى ليلة اغتيال أقطاى المماليك البحريه هربوا من مصر على سوريا و الكرك و سلطنة الروم السلاجقه وأماكن تانيه ، وكان من ضمنهم الامرا بيبرس البندقدارى و قلاوون الألفى.



</doc>
<doc id="7858" url="https://arz.wikipedia.org/wiki?curid=7858" title="16 ابريل">
16 ابريل

16 ابريل هو اليوم ال106 (ال107 فى السنة الكبيسة) من ايام السنة فى التقويم الجريجورى . و فيه بعده 250 يوم لحد نهاية السنة.



</doc>
<doc id="7860" url="https://arz.wikipedia.org/wiki?curid=7860" title="1250">
1250




</doc>
<doc id="7862" url="https://arz.wikipedia.org/wiki?curid=7862" title="1258">
1258



</doc>
<doc id="7863" url="https://arz.wikipedia.org/wiki?curid=7863" title="الحمله الصليبيه التالته">
الحمله الصليبيه التالته

الحملة الصليبية التالتة ، حمله عسكريه ضخمه شاركت فيها جيوش من بلاد أوروبيه كتيره، شنها الصليبيين سنة 1189 عشان يسترجعوا بيت المقدس من صلاح الدين الأيوبى سلطان مصر و الشام. قدر الصليبيين يستردوا عكا، لكن ما قدروش ياخدوا بيت المقدس.

اشترك فى الحمله دى ريتشارد قلب الأسد (ريتشارد الأول ) - Richard I the Lionheart - ملك انجلترا ، و فيليب اوجست ( فيليب التانى ) - Philip II Augustus - ملك فرنسا ، و كان مفروض يشترك معاهم فردريك بارباروسا (فريدرك الأول ) - Frederick I Barbarossa - امبراطور الدوله الرومانيه ، لكن غرق فى نهر فى اسيا الصغرى و هو فى السكه ، فقاد جيشه ابنه فردريك الساتت دوق سوابيا - Frederick VI Duke of Swabia - . الملوك دول شاركوا بدوافع سياسيه أكتر ما تكون دينيه .

بعد ما صلاح الدين الأيوبى اتمكن بامكانيات مصر البشريه و العسكريه الهايله انه يغلب الصليبيين فى معركة حطين و يسترد القدس و إمارات صليبيه على ساحل الشام (1187)، انقلبت الدنيا فى أوروبا ، و اتصاب ملوكها و اكابرها بصدمه كبيره لدرجة ان بابا الكاتوليك أوروبان التالت Urban III اللى كان عيان لما سمع الخبر مات من الصدمه <ref name="Runciman p.4/3">Runciman p.4/3</ref>.

بعد سقوط بيت المقدس فى ايد صلاح الدين الصليبيين الهربانين منها و من الامارات الصليبيه اتجمعوا فى صور تحت قيادة " كونراد ماركيز دو مونتفيرات " Conrad Marquis de Montferrat ‍‍، (مؤرخين الشرق سموه " المركيس " )، و بعتوا لبابا الكاتوليك و ملوك أوروبا يقولوا لهم انهم من غير مساعدتهم مش حايقدروا يصمدوا. فرصة التجمع فى صور كانت غلطه من غلطات صلاح الدين الكبيره اللى عملها بعد ما كسب فى حطين و أخد عكا فى يوليه 1187. فلو كان طلع على طول على صور و أخدها ما كانش ادى الصليبيين فرصة انهم يتجمعوا فيها <ref name="Runciman p.18/3">Runciman p.18/3</ref>. غلطات صلاح الدين اللى اتكررت بعد حطين اتسببت فى منح الصليبيين انتصارات ، و فى قتل أعداد كبيره من عساكر جيشه من غير داعى. و دى غلطات اتجنبها قواد كبار محنكين زى الظاهر بيبرس و الأشرف خليل و هما بيصارعوا الصليبيين فى فتره لاحقه. المؤرخ الكبير ابن الأثير انتقد غلطات و تصرفات صلاح الدين كذا مره و قال ان غلطاته و تصرفاته دى اتسببت فى خساير كبيره .

فى صيف 1187 طلع جوسياس Josias اسقف صور على صقليه و طلب من ملكها وليام التانى William II المساعده ، فاستدعى الادميرال الصقلى مارجاريتوس اوف برينديسى Margaritus of Brindisi من قبرص و قاله يروح بالاسطول على طرابلس. بعد ما خلص جوسياس مأموريته فى صقليه راح على روما ، و هناك قابل بابا الكاتوليك الجديد جريجورى التامن Gregory VIII ، اللى بعت طوالى جوابات لملوك أوروبا يشرح لهم فيها اللى حصل فى بيت المقدس ، و وقوع صليب الصلبوت المقدس فى ايد الكفار ، و طلب منهم سرعة تحركهم ، و وعدهم ان كل اللى حايساهم و يضحى حا يتمتع بالحياه الأبديه فى الفردوس ، و امرهم يوصوا كل المؤمنين فى الغرب بصيام ايام الجمعه لمدة خمس سنين و ما ياكلوش لحمه ايام الأربع و الحد ، و قالهم ان أهله و قرايبه و الكاردينالات بتوعه حايصوموا كمان أيام الاتنين. و فى نفس الوقت بعت جوابات لأمرا أوروبا اللى فى حروب ضد بعض يقولهم انه عمل هدنة فى أوروبا مدتها سبع سنين ، و ان كاردينالاته اقسموا على تحمل المسئوليه و انهم حا يقودوا الجيوش اللى رايحه ع الشرق روحانيأ .

جريجورى التامن ما شافش النتايج لانه مات فى 17 ديسمبر ، بعد ما قعد بابا للكاتوليك شهرين ، و خلفه كليمينت التالت Clement III ، اللى على طول بعت جواب للامبراطور فردريك بربروسا.
كمل جوسياس اسقف صور رحلته و راح يقابل فيليب أوجست ملك فرنسا و هنرى التانى ملك انجلترا. فيليب و هنرى كانوا فى حرب ضد بعض و قدر جوسياس يقابلهم فى يناير 1188 فى جيسورس Gisors على جبهة القتال فى المنطقه اللى بين نورماندى و الأراضى اللى تحت السيطره الفرنسيه ، و كانوا مجتمعين مع بعض عشان يعملوا هدنه. قدر جوسياس يقنعهم بالصلح و بتجهيز جيوش تطلع ع الشرق. و لما سمع النبلا من الطرفين بالموضوع ايدوهم و اقسموا انهم حا يروحوا معاهم. اتفققوا ان الجيشين يطلعوا مع بعض و ان الفرنساويه يحطوا على هدومهم صلبان حمرا و الانجليز صلبان زرقا و الفلمنكيين صلبان بيضا. تمويل الجيوش اتقرر انه يكون من ضريبه قيمتها 10% من دخول الناس فى فرنسا و انجلترا و سموها " عشور صلاح الدين " (Saladin Tithe ). ولما اتجمعت عشور صلاح الدين دى حاول مكاس من فرسان المعبد اسمه جليبرت اوف هوكستون Gilbert of Hoxton انه يسرق اللى جمعه من الناس.

فيليب اوجست ملك فرنسا ( سماه مؤرخين الشرق " الفرنسيس " ) كان بينحدر من أسرة " هيوكابيه " Hugh Capet الفرنسويه اللى قامت على انقاض دولة ولاد شارلمان. الأسره دى حققت إنتصارات فى الصراعات اللى خاضتها ضد الأمرا الإقطاعيين ، و نفوذ ملوكها و حكومتها المركزيه زادت. انتصار فيليب على الأمرا الاقطاعين و الانجليز خلاه يبقى ملك كبير فى أوروبا، و لما شاف ان فيه حمله صليبيه طالعه على الأراضى المقدسه و انضم ليها ريتشارد قلب الأسد و فردريك بربروسا قرر انه هو كمان لازم ينضم ليها بصفته ملك كبير مش معقول تطلع الحمله من غيره و فيها الملوك دول ، فكانت دوافعه مش دينيه خالصه <ref name="الشيال، 2/66">الشيال، 2/66</ref>.

رجع الأسقف جوسياس على صور بعد ما قلبه اطمن و حس ان مهمته نجحت. لكن بعد ما مشى اشتبك الانجليز بالفرنسويين تانى ، و قامت حرب بين هنرى التانى من جهه و ابنه ريتشارد قلب الأسد و فيليب أوجست من جهه تانيه ، و انتهت الحرب دى بتوقيع هنرى التانى هدنه مذله ليه ، مات بعدها بيومين فى 6 يوليه. موت هنرى حل المشكله ، و ريتشارد ، وريث عرشه و ابنه اللى حاربه ، أكد انه رايح بالجيش على الشرق مع فيليب أوجست ، و اتعملت بسرعه معاهده بينهم و راح ريتشارد على انجلترا عشان يتنصب ملك عليها ، و اتنصب فى ويستمنيستر westminster يوم 3 سبتمبر .

ريتشارد قلب الأسد ( سماه مؤرخين الشرق "الانكتير" أو "الإنكتار" أو "الانكلتير" ) قضى الخريف فى انجلترا و نظم اموره و جمع " عشور صلاح الدين " و تبرعات عشان يمول حربه، و فى نوفمبر وصل روثرود كونت بيرشى من فرنسا و قال لريتشارد ان فيليب خلاص جهز نفسه و انه عايز يقابله عشان يناقشوا طلوع جيوشهم على الشرق مع بعض. فى نفس الوقت وصل فرنسا جواب من قسطنطينيه بيقول ان فيه نبوءه من دانيال الناسك Daniel the Hermit بتقول ان الفرانسويه حا يستولوا على بيت المقدس فى اليوم اللى عيد البشاره حا يوافق فيه حد الفصح ، و ده كان فعلا حايحصل سنة 1190. الجواب ده كان فيه كمان إشاره بإن صلاح الدين داخل فى خناقات و مشاكل مع أهله و حلفائه و انه انهزم قرب انطاكيه و حالته كرب .

ريتشارد قلب الأسد كان من سلالة النورمان ولاد وليام الفاتح William the Conqueror ، و من سلالة أمرا أنجر Angers الفرنسويين. أياميها كان فيه صراع شرس بين ملوك انجلترا و ملوك فرنسا على دويلات فى فرنسا. كفة الفرنسوين كانت بدإت ترجح و انجلترا بدإت تنكمش فى حدود جزيرتها. ريتشارد كان شجاع لكن ما كانش قديس أو بتاع دين ، و لما فكر فى انضمامه للحمله ما كانش متأثر بحماسه دينيه و لا عايز يحقق هدف دينى لكن هدف بتحقيق انتصارات فى الشرق يديه مكانه مرموقه فى أوروبا .

فى الوقت نفسه كانت فيه اساطيل دنماركيه و فلمنكيه وصلت سواحل سوريا. و طلعت من لندن مراكب لناس مستعجلين و ما قدروش يستنوا ملكهم ريتشارد ، و راحوا بيها على البرتغال عشان يساعدوا الملك سانشو Sancho اللى كان بيحارب المسلمين فى كيب سانت فينسينت Cape Saint Vincent و بعد ما ساعدوه عدوا جبل طارق و اتجهوا للشرق .

لكن أهم من أساطيل الدنمارك و فلاندرز و لندن كان جيش الامبراطور فردريك بربروسا ( سماه مؤرخين الشرق " ملك الألمان " ) اللى طلع للشرق عن طريق البر. فردريك بربروسا كان امبراطور دوله واسعه بتضم المانيا و بلاد الراين و ايطاليا، و كان مشغول فى صراعين ، صراع ضد الأمرا الاقطاعيين ، و صراع ضد أوربان التالت بابا الكاتوليك. قدر بربروسا يحد من قوة الأمرا و اجبرهم على انهم يبقوا موالين ليه. الصراع مع البابا كان سجال لغاية ما أوربان مات ، و اتصالح بربروسا مع البابوات اللى جم بعده و عمل معاهم حلف دفاعى ضد اى حد يعادى واحد منهم. ده كان من اسباب انضمام بربروسا للحمله التالته، لان وقوفه جنب البابا ، و مساهمته فى حرب دينيه حا يعلى مراتبه بين ملوك أوروبا. و من جهه تانيه ، بربروسا كان عايز يعزز الوجود الألمانى فى الأراضى المقدسه لإن الألمان هناك كانوا قله. البابا من جهته كان يهمه ان الامبراطور ينشغل فى حرب دينيه هو زعيمها ، فيبقى بكده اعتراف ضمنى من بربروسا انه خاضع للبابا و تابع ليه ، و ده يبين ان الدافع الدينى ما كانش هو الدافع الوحيد لانضمام بربروسا للحمله الصليبيه التالته لكن كان فيه دافع سياسى واضح .

فردريك وضب شغله فى مملكته و بعت مراسيل للملوك اللى جيشه حا يعدى فى أراضيهم ، امبراطور بيزنطه ايزاك انجيلوس Isac Angelus ، و سلطان السلاجقه كلچ ارسلان. و بعت جواب لصلاح الدين الأيوبى يطالبه بتسليم كل فلسطين للصليبيين ، و اتحداه انه يروح يواجهه فى معركه فى زوان فى نوفمبر 1189. ارسلان وافق و ايزاك بعت وفد يناقش الموضوع. صلاح الدين رد انه ممكن يسيب الاسرى الصليبيين اللى عنده ، و يرجع الاديره لصحابها ، لكن زياده عن كده ما يتحسمش الا بالحرب .

بربروسا بدأ رحلته على راس جيشه فى مايو 1189 ، و معاه ابنه فردريك دوق سوابيا. جيش بربروسا كان أكبر جيش صليبى منفرد فى تاريخ الحملات الصليبيه.و بعد وصول الجيش للأراضى البيزنطيه بدات المشاكل. الصليبيين ما كانوش راضيين على المعاهده اللى عملها ايزاك انجيلوس مع صلاح الدين واللى ايزاك كان عايز يقوى بيها موقفه العسكرى ضد السلاجقه. و من جهه تانيه كانوا - و هما كاتوليك - متغاظين منه لانه حط الاماكن المقدسه فى القدس تحت رعاية المسيحيين الارتودوكس.

لما دخل جيش بربروسا الالمانى الأراضى البيزنطيه اتعرض لهجوم من الصرب و البلغار ، فأتهم الالمان البيزنطيين انهم ورا الموضوع ، و حصلت مواجهات بين الطرفين انتهت بالسماح لفردريك بالتعدية لاسيا عن طريق الدردنيل بدل البوسفور ، و بعد ما عدى الاراضى البيزنطيه دخل اراضى السلاجقه ، و فى قونيا حارب قوات بيقودها قطب الدين ابن السلطان ارسلان ، و بعد كده وصل كيليكيا بتاعة الأرمن. الأرمن على طول بعتوا جواب لصلاح الدين يحذروه من الجيش اللى جى له. و جنب كليكيا ، و هو بيجهز لتعدية نهر كاليكادنوس ، مات فردريك بربروسا فجاءه فى النهر ، و مش معروف ايه اللى حصل بالظبط ، وقع من على حصانه و هو بيعدى و لا خد له غطسه و غرق ، وفيه قصه بتقول إن التيار فى النهر جرفه بقوه على جزع شجره فشق دماغه .

موت بربروسا اللى كان بيقود اكبر جيش كان صدمه كبيره للصليبيين فى أوروبا ، و للصليبيين اللى كانوا بيحاربوا فى ساحل سوريا. صلاح الدين اللى كان خايف من جيش بربروسا ، و جمع جيش فى شمال سوريا عشان يتصدى له لما يوصل ، حس براحه من خبر موت بربروسا ، و رجع جزء من القوات اللى كان حطها فى شمال سوريا لساحل فلسطين .

اتسلم فردريك دوق سوابيا ، ابن بربروسا ، قيادة الجيش الألمانى اللى اتصاب بإحباط من موت قائده الكبير لدرجة ان فيه أمرا قرروا يرجعوا أوروبا بقواتهم و معاهم جثة فردريك بربروسا محفوظه فى برميل خل لكن اضطروا يرجعوا الجثه اللى اتحللت فى السكه.

فى 21 يونيه الجيش الألمانى اللى انكمش وصل انطاكيه ، و رحب بيه بوهيموند التالت امير انطاكيه Bohemond III of Antioch ، و جه كونارد دى مونتفيرات من صور عشان يرحب بابن عمه و صاحبه فردريك دوق سوابيا. اتدفن فردريك بربروسا فى كتدرائية انطاكيا و خدوا منه عضم عشان جزء منه يكون معاهم و بكده يكون شارك فى الحمله و نال ثواب استرداد القدس .

صلاح الدين ، فى غلطه قال عنها المؤرخين انها كانت كبيره و خطيره ، بعد ما خد عكا فى يوليه 1187 إدى فرصه للصليبيين انهم يتجمعوا فى صور، و على ما وصل صلاح الدين صور كان كونارد دى مونتفيرات وصلها قبله و عمل فيها تحصينات قويه ، و بالتالى رفض يسلمها له . رجع صلاح الدين لصور تانى فى أكتوبر عشان يهاجمها بجيش كبير و مجانيق ، لكن كونارد كان قوى الأسوار فماقدرش صلاح الدين انه يخترقها و اتدمرت سفنه فى معركه قامت قدام مدخل المينا، فانسحب ، و لما رجع المره التالته كانت التعزيزات اللى بعتها وليام التانى ملك صقليه تحت قيادة الادميرال مارجاريتوس وصلت صور. فى مواجهة الموقف اللى سببه صلاح الدين لنفسه و لجيشه اضطر انه يرفع الحصار اللى كان عامله على حصن الأكراد Krak des Chevaliers ، و اتراجع عن مهاجمة طرابلس ، و ابتدى يفكر فى التفاوض السلمى. حاول صلاح الدين انه يخلى فارس كان وصل صور من اسبانيا اتعرف باسم " الفارس الاخضر " يتوسط فى عقد هدنه ، لكن الرد كان انه لازم الأول يسلم الصليبيين كل فلسطين و بعد كده حايبقوا يسالموه و يصاحبوه ، فرد صلاح الدين باطلاق سراح شوية أسرى صليبيين عشان يبين حسن نيته ، و عمل شوية حاجات تانيه فيها كرم زايد ضايقت قواده و أمراءه و خلتهم يقلقوا. من الحاجات دى انه سمح لكل اللى فى المدن اللى بتستسلم له انهم يروحوا صور و طرابلس . لكن صلاح الدين قصد بكده انه يجمع النبلا و الأمرا الصليبيين المتخانقين مع بعض قبل و بعد معركة حطين فى صور عشان يكملوا خناقاتهم فيها . لكن لسؤ حظ صلاح الدين الوعود و الحلفانات اللى كان بياخدها من النبلا اللى بيسيبهم كانت بتسقطها لهم الكنيسه بحجة انها حلفانات اتعملت لراجل كافر . من الناس اللى صلاح الدين سابهم كان الملك جاى دى لوزينان " Guy de Lusignan اللى سيبانه كلف صلاح الدين الكتير بعد كده .

فضل الوضع على كده ، الصليبيين بتوصلهم امدادات لكن مستنيين وصول جيوش كبيره من أوروبا ، و صلاح الدين مستنى و عايز يريح عساكره. لكن فى أواخر أغسطس ، الملك جاى دى لوزينان ، و كان واحد من اللى سابهم صلاح الدين و حلفوا له ، طلع من معسكره عشان يهاجم عكا و طلعت معاه مراكب صقليه و بيزا عشان تساعده من البحر. لما سمع صلاح الدين بالموضوع ، و كان وقتها محاصر حصن شقيف أرنون ( بوفورت Beaufort ) على نهر الليطانى ، افتكر ان حركة الملك جاى الغرض منها مش أكتر من تخفيف الحصار على حصن شقيف أرنون ، لكن لما اتضح له ان الموضوع أكبر من كده ، اقترح انه يروح على صور و يهاجم الطالعين منها وهما رايحين على عكا ، لكن قوداه ما وافقوش ، و قالوا احسن يروحوا على عكا و يقضوا عليهم هناك و هما متحاصرين بينهم و بين حامية عكا ، و وافق صلاح الدين ، و دى كانت غلطه جديده.

الملك جاى وصل قدام عكا يوم 28 أغسطس و عسكر على ربوه اسمها دلوقتى " تل الفخار " جنب نهر بيلوس. و بعد ما عمل هجوم فاشل ع المدينه بعدها بتلت تيام رجع معسكره عشان يستنى امدادات .

ابتدت الامدادات توصل من أوروبا فى بداية سبتمبر. و صلت شوانى دنماركيه و فريزيه كتيره و سدت مخارج عكا البحريه، و بعدها وصلت مراكب من ايطاليا عليها محاربين فلمنك و فرانسويه ، و قبل الشهر ما يخلص وصلت مراكب عليها قوات المانيه و طليانيه .

اتخض صلاح الدين لما شاف الامدادات اللى بتوصل من أوروبا ، فجمع قواده و عمل هجوم فاشل على معسكر الملك جاى يوم 15 سبتمبر ، لكن ابن اخوه الملك المظفر تقى الدين قدر يعدى خطوط الفرنج و يتصل بباب عكا الشمالى. و فى يوم 4 اكتوبر شن الصليبيين هجوم ضخم على خطوط صلاح الدين و قامت معركه كبيره ، و اضطر عساكر الميمنة و الوسط فى جيش صلاح الدين انهم يهربوا بخساير كبيره ، بسبب مناوره تراجع تضليلى عملها تقى الدين قدام قوات فرسان المعبد مافهمش صلاح الدين مغزاها فبعت له قوات من الوسط لمساعدته ، فهجم الصليبيين على الوسط و حصلت فركشه. و قدر كونت برينه Count of Brienne انه يدخل خيمة صلاح الدين نفسه ، لكن صلاح الدين تماسك و قاد الميسره اللى فضلت من جيشه ، و هاجم بيها الصليبيين و قدر يضغط عليهم لغاية ما تراجعوا لمعسكرهم بخساير فادحه. بيقول المؤرخ ابن واصل إن الصليبيين اتقتل منهم فى المعركه دى ( الوقعه العظمى بمرج عكا ) 7000 نفر .

طلع صلاح الدين من المعركه دى منتصر ، لكن نصر مش حاسم ، لإن معسكر الصليبيين فضل موجود ، و فضلت الامدادات تتدفق من اوروبا. اسطول لندن اللى كان راح ع البرتغال وصل فى نوفمبر ، و وصلت قوات و مراكب من فرنسا و فلاندرز و ايطاليا و حتى كمان من المجر و الدنمارك ، و ده قوى حصار الصليبيين لعكا من البر .

بعد المعركه ، بدل ما صلاح الدين يقعد معسكر قدام عكا طلب من سكانها يقفلوا الأبواب ، و راح هو بالجيش على الخروبه للراحه 
، و دى حاجه أجمع كل المؤرخين على انها كانت غلطه كبيره من غلطاته بعد معركة حطين. و استغل الصليبيين الفرصه الدهبيه اللى منحها لهم صلاح الدين ، فحفروا براحتهم خندق حوالين عكا من البحر للبحر و حاصروها بالكامل من البر و نزلوا الات الحصار و المجانيق من المراكب و نصبوها و بنوا حواليهم سور و أبراج ، و بكده اتعزلت عكا بالكامل ، و ده كان صعب انه يحصل لو صلاح الدين قعد قدام عكا .

استمر تدفق القوات من أوروبا و بعت صلاح الدين جوابات مطوله لحكام المنطقه يطلب منهم يبعتوا قوات زى الأوروبيين ما بيعملوا فردوا عليه بكلام معسول ، لكن ما بعتوش حاجه أكتر من الكلام و العنجهه الفارغه ، و رفض ملك المغرب يعقوب بن يوسف إنه يساهم بمراكب لإن صلاح الدين ما خاطبهوش فى جوابه ليه بـ " أمير المؤمنين " . و بكده بقى كل اعتماد صلاح الدين على مصر بس . و وصل الملك العادل بقوات من مصر ، و وصل الاسطول المصرى عشان يعترض المراكب الأوروبية و اشتبك معاهم و قدر الاسطول المصرى انه يلحق خساير بمراكب الصليبيين و ينزل قوات فى عكا . لكن مشكلة صلاح الدين ان الصليبيين كانوا بيعوضوا خسايرهم بالتدفقات و الامدادات المتواصله من أوروبا و هو يا دوبك معاه جيش مصر على شوية عربان و أكراد و عسكر من المدن اللى بيحكمها قرايبه الأيوبيين. فى جواب لعز الدين مسعود أمير الموصل كتب صلاح الدين : " و من العجب أن العدة تفنى و ما تفنى العداة ، و تنمو على الحصاد و كأنها النبات، فالبحر يمدهم " .

الأوروبيين ما كانوش بيبعتوا رجاله بس لكن كانوا بيبعتوا ستات محاربات كمان و كانوا بيقاتلوا و بيشتركوا فى المعارك ، و عساكر صلاح الدين ما كانوش بيعرفوا انهم ستات الا لما يشيلوا الخوذات من روسهم ، و كانوا كمان بيبعتوا ستات للترويح عن عساكرهم ، و فيه عساكر من جيش صلاح الدين انضموا للصليبيين عشان الموضوع ده .

لما عرف صلاح الدين ان فيه جيش ألمانى ( جيش بربروسا ) جاى فى السكه عن طريق البر اتخض و شاور قواده يعملوا ايه فاتفقوا انهم يبعتوا عساكر يعسكروا فى شمال سوريا ، و بكده اتقلص جيش صلاح الدين فى منطقة عكا. و استغل الصليبيين المحاصرين عكا الفرصة دى و بقم يشنوا غارات على جيش صلاح الدين. الصليبيين المحاصرين عكا كانوا عارفين ان لسه فيه جيوش كبيره حاتوصل قريب من أوروبا فكانوا بيحاولوا يضيعوا وقت بشن غارات و الضحك على صلاح الدين بهدنات و مصالحات. الوضع اتحول لمعارك صغيره من وقت للتانى ، و وقت الهدنات كانت بتسود حالة صحابيه و تآخى ، و كان عساكر الطرفين بيتبادلوا الزيارات و بيشاركوا فى حفلات بعض و بيعملوا مسابقات ، و كان صلاح الدين بيبعت للصليبيين هدايا و جوابات ودوده و مش مخليهم ناقصين حاجه ، لدرجة ان فيه ناس فى جيش صلاح الدين ، و الصليبيين الواصلين جداد ، بقم مستغربين من اللى بيحصل و مش فاهمين حاجه <ref name="Runciman p.27/3">Runciman p.27/3</ref>.

فى الظروف دى اتصالح الملك جاى مع كونراد و اتفقوا على ان بعد ما ينتصروا تبقى صور و صيدا و بيروت من نصيب كونراد ، و انه يعترف بإن جاى ملك .

الموقف جوه عكا بقى خطير و الناس ابتدت تعانى المجاعه و فضلت المراكب المصريه تحاول تشق طريقها بالأكل و الامدادات بصعوبه و سط المراكب الصليبيه اللى محاصره المدينه من البحر . فى 19 مايو شن صلاح الدين هجوم على الصليبيين و بعد تمن تيام قدروا يجبروه على التراجع. و فى 25 يوليه هجم الصليبيين على معسكر الملك المعظم تقى الدين فى ميمنة الجيش لكن اتلقوا هزيمه تقيله و اتقتلت منهم اعداد كبيره. و لما دخل الصيف بدات طلايع جيش فيليب أوجست الفرنساوى توصل و معاهم أمرا كبار و بيقودهم " هنرى دى ترويي كونت دى شامبين " Henry de Troyes, Count de Champagne ، اللى سماه المؤرخين فى الشرق " الكندهرى ". هنرى على طول بقى مسئول عن المجانيق و ألات الحصار ، و قامت معارك و مناوشات متفرقه فى الصيف حاول فيها الصليبيين اختراق اسوار عكا لكن فشلوا. و فى اكتوبر وصل فردريك اوف سوابيا ببقايا جيش بربروسا، و على طول شن هجوم شرس و لكن فشل. فى نوفمبر قدر الصليبيين يخلوا صلاح الدين يعزل من موقعه فى تل كيسان و يروح يعسكر أبعد فى تل الخروبه. موقف الصليبيين بقى وحش بسبب محاصرة صلاح الدين ليهم و هما محاصرين عكا و عانوا نقص فى الأكل و انتشرت الأمراض فى معسكرهم و مات منهم كذا أمير ، و فى 20 يناير 1191 مات فردريك اوف سوابيا ابن بربروسا و خد مكانه ليوبولد بتاع النمسا Leopold of Austria. ابتدا العساكر الصليبيين يهربوا و ينضموا لصلاح الدين و يدوله معلومات و فى 13 فبراير قدر يستغل المعلومات دى و معلومات من جواسيسه ، و يخترق صفوف الصليبيين و يدخل قوات فى عكا، بس برضه ما عملش هجوم على الصليبيين و فضل يريح قواته و يبدلها و دى غلطه بتتضاف لغلطاته لإن الصليبيين كانت حالتهم كرب من العيا و قلة الأكل لدرجة انهم كانوا بياكلوا حشيش الأرض و حصنتهم اللى بيحاربوا عليها و ماكانوش حا يستحملوا هجوم كبير . لكن صلاح الدين فضل مستنى لغاية ما فى مارس وصلت مركب غله من أوروبا نزلت حمولتها ، و وصلت أخبار مفرحه للصليبيين بإن مراكب ملوك فرنسا و انجلترا خلاص دخلت مياه جنوب البحر المتوسط.

وصل الملك فيليب أوجست يوم 20 ابريل 1191 و فى 8 يونيو وصل ريتشارد قلب الأسد و معاه 25 مركب. ريتشارد كان طلع اسطوله من انجلترا و لف بيه حوالين ساحل اسبانيا و راح استناه فى مرسيليا مع معظم قواته البريه. و هو فى السكه اتوقف فى قبرص و استولى عليها و اتجوز برينجاريا Berengaria بنت سانشو الساتت ملك نافارا Sancho VI of Navarre ، وده و احداث تانيه هما اللى أخروه فى السكه. جيش فيليب كان أصغر من جيش ريتشارد لان جزء منه كان راح على الشرق قبل كده .

لما وصل ريتشارد لقى فيليب جهز الات حصار كتيره و مجانيق ، من ضمنها منجنيق ضخم سماه العساكر " جار السؤ ". و كان عامل سلالم حديد بكلابات اسمها "القطه ". الات الحصار كانت عماله تهاجم اسوار عكا و تنقب فيها. ريتشارد أول ما وصل بعت لصلاح الدين وفد معاه راجل مغربى عشان يقوله انه عايز يقابله. لكن صلاح الدين رد عليه انه مش من الحكمه ان ملكين متصارعين يقابلوا بعض قبل ما يعملوا معاهدة هدنه، لكن سمح لأخوه الملك العادل انه يروح يقابله .

استمرت محاولات الصليبيين إختراق أسوار عكا. و فى البحر قدروا، بوصول مراكب فيليب و ريتشارد ، انهم يشددوا الحصار و يتحكموا فى المنافذ ، و ما بقتش مراكب صلاح الدين قادره توصل امدادات لعكا، وابتدا الناس المتحاصرين يفكروا فى الاستسلام. لكن علاقات فيليب و ريتشارد ، ماكانتش على مايرام بسبب المنافسه و مشاكلهم فى أوروبا ، و الصليبيين كانوا منقسمين لفريقين ، فريق ريتشارد اللى كان بيضم الملك جاى و امرا بيزا ، و فريق فيليب اللى كان بيضم كونارد و الجنويين. الانقسام كان جامد لدرجة ان ريتشارد رفض يشارك فيليب فى هجوم شنه على الأسوار فى أواخر شهر يونيه .

فى 3 يوليه، بعد ما فشل الملك المعظم تقى الدين فى اختراق صفوف الصليبيين عشان يوصل عكا ، قدر الفرانسويه يعملوا فتحه فى جزء من السور ، و بعدها بتمن تيام نجح الانجليز فى عمل فتحه هما كمان. لكن فى الغضون دى حامية عكا قررت الإستسلام و بعتوا وفد لمعسكر الصليبيين يوم 4 يوليو يطلبوا الامان، لكن ريتشارد رفض و بعت لصلاح الدين فى نفس اليوم يطلب فاكهه و تلج و اداله اشاره انه ممكن يتناقش معاه فى موضوع عقد سلام.

صلاح الدين اترج لما عرف ان حامية عكا عايزه تطلب الأمان و تسلم ، و بعت يطمنهم انه حايساعدهم طوالى ، و يوم 7 يوليه و صله عن طريق عويم من عكا نداء منهم بإنه يا اما يعمل حاجه يا حايسلموا. صلاح الدين ما قدرش يعمل حاجه و كل محاولاته فشلت ، فطلبت الحاميه الاستسلام يوم 12 يوليه 1991، و وافق الصليبيين على ان عكا تسلم بكل اللى فيها ، بمراكبها و مخازن سلاحها ، و انهم لازم يدفعوا 200.000 حتة دهب للفرانسويه ، و عليهم 400 حته زياده تتدفع لكونارد شخصياً. و فوق كده لازم يطلق سراح 1500 أسير صليبى ، و عليهم 100 واحد من علية القوم اللى حاتتعمل لسته بأساميهم ، و ترجيع صليب الصلبوت اللى خده صلاح الدين لما دخل القدس ، و لو عملوا كل ده حا يدوهم الامان و مش حا يقتلوهم <ref name="Runciman p.50/3">Runciman p.50/3</ref>.
اتفزع صلاح الدين لما جاله عويم من عكا و بلغه باللى حصل ، و قعد قدام خيمته يكتب جواب للحاميه يشجعها و يطلب منها انها ما تسلمش ، لكن و هو بيناقش المستشارين بتوعه و بيحضر الجواب لمح علم صليبى بيرفرف على برج عكا ، و عرف انه اتأخر جداً و ان عكا ماقدرتش تستناه أكتر من كده فطلبت الأمان و سلمت ..

صلاح الدين بعت مندوبين يمضوا على اتفاقية التسليم ، و اتحجز الأسرى ، و دخل المنتصرين عكا بأعلامهم ، ريتشارد قلب الاسد ، و فيليب أوجست ، و كونراد اوف مونتفيرات ، و فردريك دوق سوابيا ملك الألمان. و يوميها عيط صلاح الدين عياط جامد ، وقال وهو مخنوق : " إزاى أخلص المأسورين " . كان من ضمن المأسورين الأمير بهاء الدين قراقوش ، اللى بنى سور القاهره ، لكن صلاح الدين فداه بـ 10.000 أو 60.000 دينار ففلت من الأسر . لكن غلابة عكا و مستضعفيها كان لازم يستنوا و يشوفوا ازاى حا يتفك أسرهم.

فيليب و كونراد راحوا على صور و من هناك رجع فيليب على فرنسا بعد ما وعد ريتشارد انه مش حا يمس ممتلكاته فى فرنسا لغاية ما يرجع. ريتشارد و الانجليز اعتبروا رجوع فيليب فرنسا نداله و خيانه. فيليب من ناحيته كان بيشك فى نوايا ريتشارد و حاسس إنه ناوى يقتله و بعد ما مشى فيليب بقى ريتشارد هو قائد الحمله و المسئول عن المفاوضات مع صلاح الدين . 
صلاح الدين ما وافقش على تسليم فلوس الفديه من غير ما الصليبيين يسيبوا الأسرى لإنه خاف الصليبيين يطلقوا سراح الفقرا و الغلابه و ما يسيبوش الامرا و الأغنيا ، لكن ريتشارد و فرسان المعبد مارضوش يسلموا الاسرى من غير ما يستلموا الفلوس الأول. و اتعقد الموضوع و كانت النتيجه ان ريتشارد قلب الأسد أمر بقتل الأسرى الغلابه بحجة إن صلاح الدين مش عايز يدفع ، فادبحوا يوم 20 اغسطس فى مجزره رهيبه عند تل العياضية ، و كان عددهم بتاع 3000 أسير ، و دبحوا معاهم ستاتهم و عيالهم، لكن الصليبيين ما قتلوش الأمرا و الأغنيا <ref name="الشيال، 2/70">الشيال، 2/70</ref>.

فى الغضون دى ، و مصر مشغوله فى الحرب ، و سلطانها و الملك العادل فى ميدان المعركه ، اتلموا شوية مغاربه و جريوا فى شوارع القاهره ، و هما بيصرخوا " يا آل على " و هجموا عل الدكاكين و كسروها و نهبوا السيوف ، و كانوا حايسببوا فتنه فى مصر ، لكن طلع لهم الأمير بدر الدين بن موسك - اللى اتسمى حى الموسكى فى القاهره على اسمه - بالعساكر و خلص عليهم و ما حصلتش الفتنه اللى قصدوها. لما سمع صلاح الدين باللى حصل اتضايق ، لكن القاضى الفاضل طمنه و قاله : " أيها الملك ينبغى أن تفرح و لا تحزن، حيث لم يصغ إلى هؤلاء الجهلة أحد من رعيتك " .

يوم 22 اغسطس ، طلع ريتشارد بجيش من عكا و مشى على جهة عسقلان ، و قوات صلاح الدين و راهم بترميهم بالنبال و بتهجم عليهم بالسيوف. و أمر صلاح الدين بقتل أى صليبى يتإسر كإنتقام لمدبحة عكا. و دخل الصليبيين حيفا و قعدوا فيها ، وقعد صلاح الدين فى القيمون لغاية ما عرف ان الصليبيين طلعوا من حيفا بفرسانهم و محاربينهم و ماشين بحذا الساحل و شوانيهم فى البحر بتحاذيهم ، فراح وراهم ، وحصلت شوية معارك صغيره. و لما وصل صلاح الدين قريه اسمها دير الراهب جنب أرسوف ، بعت ريتشارد يطلب مقابلة الملك العادل ، فلما راح له قاله اللى معناه : " احنا حاربنا بعض مده طويله ، و احنا جينا هنا عشان ننصر صحاب الساحل ، فلو اتصالحتوا انتوا معاهم يبقى خلاص مفيش عداوه بينا ". فلما سأله العادل يتصالحوا على أى أساس ، رد عليه ريتشارد اللى معناه : " على أساس انكوا تسلموا أهل الساحل المدن اللى أخدتوها منهم " ، فانتهت المقابله على كده و مشى العادل غضبان .

يوم 30 أغسطس بقى جيش صلاح الدين جنب جيش ريتشارد جداً و حصلت شوية معارك كر و فر ، و اتعرض الفرانسويه لهجمات جامده كانت حا تقضى عليهم لانهم كانوا فى مؤخرة الجيش الصليبى. و بدعها بكام يوم إختار صلاح الدين أرض المعركه فى شمال أرسوف فى منطقه مفتوحه تسمح بمناورات الفرسان. يوم 7 سبتمبر اصطف الصليبيين اللى كان من ضمنهم قوات هنرى اوف شامبين ، و قوات الملك جاى ، و فرسان المعبد ، و الاسبتاريه ، و الفلامنكيين و غيرهم .
بدأ عساكر صلاح الدين الهجوم قبل الضهريه بموجات ورا موجات ، و قدروا يفركشوا خط الصليبيين القدمانى ، بس ما قدروش يضغطوا بما فيه الكفايه ، و بعدين ظهر الفرسان و هاجموا الاسباتريه و الفلامنكيين. كل ده و ريتشارد لسه ما إداش أمر بالهجوم ، وده خلا قائد الاسباتريه يبعتله و يطلب منه يدى أمر بالهجوم ، لان فرسانه تحت ضغط جامد ، بس ريتشارد فضل مستنى لغاية ما جزء من القوات ابتدا يهجم من غير أمر منه ، و اضطر ريتشارد يهاجم و ضغط بقوه على جيش صلاح الدين اللى ابتدى يتفركش و يهرب ، لكن صلاح الدين اتماسك و جمعه ، و أمر بحماية معسكره و عمل هجمه جديده على الصليبيين ، لكن فشل فى التحكم فى المعركه ، و على المسا كان جيش الصليبيين كسبان. انهزم جيش صلاح الدين هزيمه و لولا حماسة صلاح الدين الشخصيه و صلابته كان جيشه اتنكب بنكبة كبرى . مع كده ، نصر الصليبيين ما كانش حاسم ، ومن الجيشين ما اتقتلشى عساكر كتيره أو أمرا مهمين. صلاح الدين كان عايز يدخل معركه جديده ، لكن ريتشارد ما رضيش ، لانه كان عارف انه مش بالقوه اللى تسمح له بدخول معارك متتابعه ، فأكتفى بنصره المعنوى فى أرسوف. و دى كانت أول معركه مفتوحه بين جيش صلاح الدين و الصليبيين بعد معركة حطين . فرق شاسع بين معركة أرسوف دى و معركة أرسوف بتاعة القائد المحنك الظاهر بيبرس اللى اباد فيها الصليبيين سنة 1256.

انتصار الصليبيين فى أرسوف اللى حصل بعد ما خدوا عكا خلاهم يحسوا بنشوه و يقتنعوا بإمكانية أخد القدس. ده بعكس صلاح الدين اللى خسر عكا و ما قدرش يعمل حاجه تنقذها و شاف سكانها بيدبحوا قدامه بسبب غلطاته ، و بعدين اتلقى صفعه فى أرسوف خلته يحس بمراره و إهانه. طاقة صلاح الدين بدأت تتبخر مع كبر سنه ، و فقدانه القدره على السيطره على قواته و قواده اللى كتير منهم كانوا بيعتبروه حاجه ظهرت على مسرح الأحداث فجأه من ولا حاجه. صلاح الدين كانت صحته وحشه وعيان بالملاريا ، و كان واضح ان نجمه ابتدى يإفل. أهم حاجه لصلاح الدين فى الفتره دى كانت انه ما يخسرش القدس اللى أخدها بيعتبر أكبر إنتصاراته ،و من الناس اللى سابهم كان الملك جاى اللى سيبانه كلف صلاح الدين الكتير بعد كده .

صلاح الدين راح بجيشه على الرمله و استنى هناك عشان يشوف ريتشارد ناوى على إيه. الصليبيين راحوا على يافا و حصنوها ، و ابتدا ريتشارد يجهز للوصول للقدس. و هنا ، بيقول المؤرخين إن ريتشارد هو كمان عمل غلطه انه استنى مده فى يافا ، فلو كان طلع من أرسوف على القدس طوالى كان ممكن ياخدها ، لكن ريتشارد كان عارف ان صلاح الدين انهزم بس ، لكن جيشه لسه موجود ، و لو راح على القدس طوالى كان جيش صلاح الدين قدر يعزله عن الساحل ، و بالتالى عن الإمدادات من البحر ، فكان لازم يعمل قاعده قويه فى يافا قبل مايغامر و يتوغل فى البر. لكن تأخيره فى يافا إدى فرصه لصلاح الدين إنه يعمل تحصينات و دفاعات متينه حوالين القدس .

صلاح الدين ، من ناحيه تانيه ، خاف ان ريتشارد يروح عسقلان و يبنى قاعده تانيه هناك ، فيقطع الطريق بينه و بين مصر مصدر قوته و عسكر جيشه و ترسانته ، فسبقه على هناك و دمرها و خلاها مش صالحه للإستعمال كقاعده عسكريه. ريتشارد ابتدا يواجه مصاعب ، عساكر من الجيش الصليبى ابتدوا يتسللوا و يهربوا على عكا، و فوق كده ابتدا يقلق من كونراد فى صور ، و من رجوع فيليب لفرنسا ، و من أخبار التمردات اللى بتحصل فى قبرص. عشان يخلص من قبرص باعها لفرسان المعبد ، و ابتدا يجهز للتفاوض مع صلاح الدين .

صلاح الدين وافق على التفاوض مع ريتشاد قلب الأسد و فوض أخوه الملك العادل. فى أكتوبر راح وفد من صور للعادل و قال له مطالب ريتشارد اللى كانت بتتلخص فى إن صلاح الدين لازم يرجع بيت المقدس ، و كل الأراضى غرب نهر الأردن ، و معاهم صليب الصلبوت. فرد عليه صلاح الدين بإن القدس مهمه و مقدسه كمان للمسلمين زى ما هى مهمه و مقدسه للمسيحيين ، و انه مش حايرجع صليب الصلبوت الا لما يعمل الصليبيين تنازلات من ناحيتهم <ref name="Runciman p.59/3">Runciman p.59/3</ref>..

ريتشارد و الصليبيين كانوا معجبين بالملك العادل و بيرتاحوا ليه و كانوا بيسموه " سفادين " Saphadin ، فعرضوا عليه انه يبقى حاكم على كل فلسطين بدل صلاح الدين ، و انه يتجوز أخت الملك ريتشارد جوانا ملكة صقليه Joanna of Sicily ، و انها تحكم مدن الساحل اللى أخدها ريتشارد و معاهم عسقلان ، و انهم يروحوا يعيشوا سوا فى بيت المقدس اللى تبقى مفتوحه لكل المسيحيين ، و صليب الصلبوت يتحط فى مكانه ، و يتم الإفراج عن كل الأسرى من الجانبين ، و يرجع لفرسان المعبد و الاسبتاريه ممتلكاتهم فى فلسطين. لما سمع صلاح الدين بالإقتراح ده إفتكره هزار و وافق عليه. لكن لما الملكه جوانا عرفت جالها فزع لإن مطلوب منها تتجوز راجل كافر ، فطلب ريتشارد من العادل انه يدخل المسيحيه ، و مارضاش العادل ، لكن عمل لريتشارد حفله فى 8 نوفمبر ، استمتع فيها الاتنين و اتبادلوا الهدايا .

ريتشارد بعت لصلاح الدين يقترح عليه ان العادل يبقى ملك فلسطين مقابل ان المسيحيين يشاركوا فى القدس ، و قاله له ان فكرة جواز العادل من جوانا فكره كويسه على الرغم من انها بتواجه معارضات ، و ان بابا الكاتوليك ممكن يتدخل و يقنع جوانا بالرفض. و لو ده حصل ممكن العادل يتجوز بنت عمه اليانور اوف بريتانى Eleanor of Brittany اللى تحت وصاية ريتشارد و بالتالى البابا مالهوش كلمه عليها.

و الكلام ده شغال وصل لصلاح الدين وفد من كونراد بإقتراحات من نوع تانى. عرض كونراد إنه فى مقابل صيدا و بيروت ممكن ينضم لصف صلاح الدين ضد الصليبيين و يساعده على استرداد عكا. لكن لما صلاح الدين سأل رئيس الوفد اذا ممكن كونراد يحارب ضد الصليبيين ما قدرش رئيس الوفد يرد رد شافى. بعد المقابله دى صلاح الدين عمل مجلس عشان يناقش مع الأمرا يختار عروض مين ، ريتشارد ولا كونراد. العادل و الأمرا اختاروا عرض ريتشارد لانهم ماكانوش بيثقوا قوى فى كونراد ، و كانوا عارفين إن ريتشارد حا يرجع أوروبا لكن كونراد قاعد لهم .

إستمر العادل فى المفاوضات و فى نفس الوقت كانت فيه معارك عسكريه بتحصل من وقت للتانى. فى شهر نوفمبر و قع ريتشارد فى كمين عسكرى و كان حا يتإسر ، لكن عساكر صلاح الدين إفتكروا وليام اوف بريو William of Preaux هو الملك فأسروه بدل ريتشارد اللى قدر ينفد بجلده. على نص نوفمبر لما الجو بدا يبرد صلاح الدين راح على القدس و وصلت قوات من مصر. فلما وصل ريتشار الرمله عشان يشن هجوم ملقاش حد يحاربه فقعد هناك ست أسابيع يدور على طريقه توصله القدس و لتانى مره كان حا يتإسر فى هجمه عملها عسكر صلاح الدين لكن نفد تانى بجلده .

فى 28 ديسمبر و الجو وحش جداً و الطرق مطينه، ريتشارد طلع على التلال ، و فى 3 يناير وصل بيت نوبا على بعد 15 كم من القدس. فرسان المعبد و الاسبتاريه و البارونات المولودين فى المنطقه قالوا لريتشارد انه حتى لو وصل القدس فى الظروف دى و قضى على قوات صلاح الدين هناك الجيش المصرى المعسكر فى التلال مش حايسيبه ، و حا يلاقى نفسه محصور بين القوات اللى فى القدس و جيش مصر. و حتى لو قدر يستولى على القدس مش حا يقدر يقعد فيها لان الحجاج الأوروبيين حا يرجعوا أوروبا بعد ما يحجوا و مش حا يلاقى معاه الا جيش صغير مش حا يقدر على جيوش مصر. إقتنع ريتشارد باللى اتقاله و انسحب للرمله بعد خمس تيام. و فى الرمله بدأ الفرنسويه يسيبوا الجيش و يرجعوا على يافا و عكا. فى الظروف المحبطه دى ريتشارد قرر يعمل حاجه تنشط عساكره فراح على عسقلان و قعد يصلح الحصون و القلاع اللى خربها صلاح الدين، و قدر يحولها لأقوى حصون على ساحل فلسطين. و اندهش تباع ريتشارد لما لقوا صلاح الدين سايبهم يصلحوا المينا و الحصون و ناس منهم اعتبروا الموضوع كرم و فروسيه من صلاح الدين. لكن صلاح الدين كان عايز يريح جيشه و يستنى وصول إمدادات أكتر، و جايز كمان ما كانش عايز يدخل فى معارك فى فتره قواده ماكانوش فيها راضيين عن تصرفاته و اساليب مواجهته للصليبيين ، و فوق كده صلاح الدين كان عارف ان الصليبيين داخلين فى نزاعات مع بعض لدرجة إن الجنويين اللى فى صف الملك جاى دخلوا فى حرب مسلحه ضد بتوع بيزا اللى فى صف كونارد. فلوس الفرانسويه كانت فى الحضيض و ريتشارد كان بيساعدهم لكن فلوسه هو كمان بدأت تقل فاتوقف عن مساعدتهم. و بكده بدأ ريتشارد يقتنع ان مفيش حل الا انه يعمل اتفاقيه مع صلاح الدين . فى 20 مارس الملك العادل ركب حصانه و راح يقابل ريتشارد و معاه صفقه ملخصها ان الصليبيين يحتفظوا باللى استولوا عليه و يكون لهم الحق يروحوا القدس يحجوا و يعينوا هناك قسسه لاتين زى ماهم عايزين و صليب الصلبوت يتسلم ليهم. و فوق ده ممكن يضموا بيروت بشرط يخلوها من السلاح و الحصون. فرح ريتشارد بوصول الملك العادل و معاه العرض ، و عمل حفله انعم فيها بوسام الفروسيه لإبن العادل. بعد كام يوم وصل من انجلترا و قال لريتشارد إن أخوه جون عمال يدى نفسه حقوق ملكيه و ان مستشاره وليام أسقف إلاى بيترجاه إنه يرجع انجلترا بأسرع ما يمكن. ريتشارد إجتمع بالفرسان و قالهم انه راجع إانجلترا قريب و إن البت فى موضوع تتويج ملك لبيت المقدس لازم يتم بسرعه و قالهم يختاروا ما بين الملك جاى و كونراد ، فاختاروا كونراد و ماكانش قدام ريتشارد إلا إنه يوافق .

تم التحضير لتتويج كونراد فى عكا و بيتقال إن كونراد لما سمع الخبر ركع على الأرض و طلب من ربنا انه يمنع تتوجيه لو ماكانش نافع للمهمه دى. فى 28 ابريل 1192 اغتيل كونراد و هو فى السكه مروح بيته بعد ما زار صاحبه أسقف بوفيه، و اعترف واحد من الاتنين اللى قتلوه ان شيخ الجبل سينان زعيم الحشاشين هو اللى بعتهم. كان فيه تار قديم بين كونراد و سينان ، لإن كونراد كان مره استولى على مركب كانت جايبه للحشاشين بضايع إشتروها. و من ناحيه تانيه ممكن ان سينان كان خايف ان دولة الصليبيين على ساحل لبنان حا تسبب خطوره على الأراضى اللى بيسطر عليها الحشاشين. على الرغم من كده انتشرت اشاعات ان صلاح الدين هو اللى ورا الموضوع و هو اللى كلف سينان بمهمة قتل كونراد و ريتشارد لكن سينان مارضاش يقتل ريتشارد عشان صلاح الدين ما يبقاش المهيمن ع المنطقه فيروح يدمر قلعتهم. و كان فيه اشاعه تانيه انتشرت أكتر إن ريتشارد هو اللى ورا الموضوع لانه كان بيكره كونراد و عايز يخلص منه.

إغتيال كونراد كان ضربه لتكوين مملكه لاتينيه. لكن اللى حصل بعد كده هو إن بعد اسبوع من اغتيال كونراد ، أرملته الأميره ايزابيلا اتجوزت هنرى اوف شامبين ابن أخت ريتشارد ، بعد ما اضغط عليها ، و بكده بقى هنرى هو الملك .

أخبار وصلت ريتشارد إن فيه تمرد على صلاح الدين فى أرض الجزيره ( العراق دلوقتى )، فقرر انه يعمل هجوم مفاجىء على الداروم ، و فى يوم 23 مايو ، بعد معارك دامت خمس تيام ، سلمت حامية الداروم و استولى ريتشارد عليها و خرب قلعتها، و ارتكب مدبحه جديده. و لما لقى ريتشارد انه استولى على الداروم بسهوله ، ابتدا يفكر فى أخد بيت المقدس من جديد. ريتشارد و هنرى قرروا انهم يهاجموا القدس بسرعه. فى 7 يونيو طلع الصليبيين من عسقلان و بعد ما عدوا الرمله و وصلوا بيت نوبا اتوقفوا عشان يجهزوا للهجوم. و هما معسكرين جه اسقف ليدا و إدا ريتشارد جزء من صليب الصلبوت كان عنده ، و بعدها بكام يوم جه رئيس دير يونانى و قال لريتشارد انه مخبى حته كمان من صليب الصلبوت ، فحس ريتشارد ان ده تعويض ليه عن فشله فى أخد الجزء اللى كان مع صلاح الدين و رجعه لمكانه فى بيت المقدس .

فى اللحظه دى ابتدى ريتشارد و الصليبيين يفهموا إن مصدر القوه اللى بتواجههم ، و بتقضى على طموحاتهم هى مصر ، مش أى حته تانيه ، و إن مصر بإمكانياتها البشريه و العسكريه هى ترسانة المنطقه و قلعتها الحصينه ، و ان لا صلاح الدين و لا غيره له قيمه ان ما كانش بيحكم مصر و امكانيتها فى إيده ، و انه طول ما مصر قويه و مستقره مش حا يقدروا يستولوا على بيت المقدس. و من اللحظه دى بقت مصر هى الهدف الرئيسى للحملات الصليبيه مش لإنهم بيعادوها و عايزين يستولوا عليها فى حد ذاتها ، لكن لإنها هى اللى بتتصدى ليهم لما بيحاولوا يستولوا على الشام اللى فيه أماكنهم المقدسه. ابتدا ريتشارد يفكر فى الهجوم على مصر ، و فى 20 يونيه ناقش ريتشارد مع الصليبيين فكرة مهاجمة مصر بدل بيت المقدس ، و بعدها بتلت تيام هاجم قافله إمدادات كبيره رايحه القدس من مصر فى أرض مفتوحه جنوب-غرب الخليل و قدر يستولى عليها و ينهب آلاف الحصنه و الجمال ، بعد ما العربان اتجسسوا على خط سيرها و قالوا له عن تحركاتها و قوتها . إتخض صلاح الدين من أخبار مهاجمة القافله المصريه ، و فهم ان الصليبيين بعد ما أستولوا عليها ممكن يهاجموا بيت المقدس ، فعلى طول بعت ناس يسدوا أبار المايه و يخربوا الصهاريج و يقطعوا كل أشجار الفاكهه فى المنطقه اللى بين بيت نوبا و القدس ، و عمل مجلس للتشاور مع القواد عشان يناقش يطلع للصليبيين و لا يستناهم فى القدس. هو نفسه كان رأيه يستنى فى القدس و الامرا وافقوه على كده بس مش عن اقتناع ، لانهم ، زى ما قالوله ، خايفين يستنوا فيتحاصروا و يحصل لهم زى اللى حصل للناس فى عكا . وبعدين الأكراد و الترك اللى فى قواته اتخانقوا مع بعض كمان ، فقعد يفكر إزاى حا يواجه الصليبيين بالناس دى. لكن لحسن حظه ، الصليبيين هما كمان كانوا فى حوسه و مش متفقين مع بعض يعملوا إيه ، الفرنساويه عايزين يهجموا بسرعه ، و ريتشارد خايف من نقص المايه، و مش شايف ان الموضوع حايجيب نتيجه. يوم 4 يوليه وصلت صلاح الدين أخبار إن الصليبيين بينسحبوا من بيت نوبا ، و عشان يتأكد طلع بنفسه على ربوه عاليه يتفرج عليهم و هما بينسحبوا <ref name="Runciman p.69/3">Runciman p.69/3</ref>.

بعد ما رجع الصليبيين يافا بعت هنرى اوف شامبين جواب لصلاح الدين مليان كلام كله غرور و تكبر ، قاله فيه انه دلوقتى بقى ملك مملكة أورشليم و انه عشان كده لازم طوالى يسلمه القدس. لكن بعد تلت تيام وصل وفد من ريتشارد و طلب ريتشارد من صلاح الدين انه يعتبر هنرى زى ابنه ، و يوافق على دخول القساوسه اللاتين الأماكن المقدسه ، و يسلم ساحل فلسطين للصليبيين ، و وافق صلاح الدين بشرط إخلاء عسقلان و تخريبها ، و بدالها حا يديله ليدا. صلاح الدين كان مهتم بعسقلان لانها على طريق الإمدادات من مصر اللى من غيرها مش ممكن حايقدر يصمد فى الشام. لكن ريتشارد رفض عرض صلاح الدين و قرر انه يروح يستولى على بيروت و من هناك يرجع على أوروبا بغض النظر عن توقيع اتفاقيه مع صلاح الدين أو لاء .

صلاح الدين انتهز فرصة وجود ريتشارد فى عكا فطلع من القدس بجيشه ، و راح على يافا ، و حاصرها ، و بعد تلت تيام استسلمت الحاميه الصليبيه ، فدخلها، لكن ما قدرش يسيطر على الأكراد اللى جريوا فى شوارعها ، و قعدوا يقتلوا فى الناس و ينهبوا المدينه اللى لقوا فيها حاجات من منهوبات القافله المصريه ، فطلب صلاح الدين من الصليبيين انهم يستخبوا فى القلعه ، و يقفلوها عليهم ، و يستنوا لغاية ما يقدر يسيطر على الموقف .

لما ريتشارد عرف اللى عمله صلاح الدين بعت جيش طوالى على يافا ، و طلع هو بـ 50 مركب و شانى عن طريق البحر. يوم 31 يوليه ، و صلاح الدين شاغل نفسه فى إزاى ينجى الصليبيين اللى جوه القلعه ، و بيحاول يهربهم ، هجمت مراكب ريتشارد ، و على طول الحاميه المستخبيه فى القلعه هاجمت قوات صلاح الدين ، و عرف ريتشارد ان صلاح الدين حافظ له على حاميته و ان القلعه فى ايديهم فنزل هو و قواته من المراكب ، و هاجموا قوات صلاح الدين جوه يافا اللى جه لعساكرها ذهول من اللى بيحصل، و قدر ريتشارد بمساعدة الحاميه اللى خباها صلاح الدين انهم يقضوا على قوات صلاح الدين و اتقتل اللى اتقتل و هرب اللى هرب ، و صلاح الدين انسحب . قدر ريتشارد يستعيد يافا بـ 80 فارس ماعهومش الا 3 حصنه و 400 نشاب و حوالى 2000 بحاره طليانه <ref name="Runciman p.71/3">Runciman p.71/3</ref>.. ريتشارد نفسه استغرب من تصرف صلاح الدين ، و قال للأمرا اللى اسرهم ان ده سلطان كبير مفيش سلطان قده فى المنطقه فإزاى يمشى بمجرد ما أنا وصلت ! .

تانى يوم الصبح بعت صلاح الدين أخوه العادل لريتشارد عشان يكملوا المفاوضات ، و لما دخل العادل على ريتشارد لقاه قاعد يضحك مع أمرا مأسورين على موضوع ان صلاح الدين أخد يافا و ضاعت منه بسرعه.ريتشارد قالهم انه جرى على طول على يافا من غير سلاح و حتى من غير ما يغير جزمته. لكن ريتشارد قال للعادل ان الحرب دى لازم تتوقف ، و عرض عليه ان يافا و عسقلان يبقوا بتوعه و يعملهم اقطاع لصلاح الدين. صلاح الدين رد بإن ريتشارد ممكن يحتفظ بيافا بس يسيب عسقلان. و بكده وصلت المفاوضات لطريق مسدود فاتوقفت .

صلاح الدين عرف ان فيه قوات فرانسويه خرجت من عكا و راحت على قيسريه بدل ما تروح يافا ، فانتهز فرصة صغر حجم جيش ريتشارد فى يافا و هجم عليه يوم 5 اغسطس و لقى ريتشارد مستنيه هناك. و قدر ريتشارد انه يصمد بقواته القليله و لقى صلاح الدين عساكره متغاظين منه و شايلين منه من يوم مأساة يافا ، و مش عايزين يحاربوا ، و قالوا له " قل لغلمانك اللى ضربوا الناس يوم فتح يافا و أخدوا منهم الغنيمه يهجموا " . حس صلاح الدين بغضب ، لكن فى نفس الوقت حس بإعجاب بريتشارد ، لدرجة ان لما الحصان اللى قاعد عليه ريتشارد اتصاب بعتله تلت حصنه هدايا من عنده. و فى أخر النهار انسحب صلاح الدين و راح على القدس. و ده كان انتصار جديد لريتشارد ناله بتكتيك القائد المحنك <ref name="Runciman p.72/3">Runciman p.72/3</ref>.

رجع صلاح الدين للرمله مع عسكر جديد واصل من مصر و ابتدت المفاوضات تانى ، وبعت ريتشارد اللى كان عيان للعادل اللى كان هو كمان عيان يترجاه يخلى صلاح الدين يسيبله عسقلان. صلاح الدين بعت كمترى و تلج من الجبل لريتشارد العيان لكن ما اتنازلش عن موضوع عسقلان اللى لازم تتساب و تتخرب .

يوم 2 سبتمبر 1192 اتوقعت معاهدة سلام ( اتعرفت باسم صلح الرملة ) مدتها خمس سنين بين صلاح الدين و ريتشارد. المعاهده اللى حلف عليها أمرا الطرفين ، و دخل فيها أمرا طرابلس و انطاكيه ، ادت المدن الساحليه من عكا ليافا للصليبيين و ادتهم حق زيارة الاماكن المقدسه مقابل إن عسقلان ، بعد تخريبها ، تكون فى ايد صلاح الدين مع كل المدن اللى فى جنوبها <ref name="Runciman p.73/3">Runciman p.73/3</ref>.

طوالى راحت العساكر الصليبيه من غير سلاح على القدس عشان يصلوا ، و أكرمهم صلاح الدين كرم كبير. ريتشارد نفسه ما راحش و رفض انه يدى العساكر الفرانسويه باسبورتات عشان يدخلوا بيها القدس .

صلاح الدين وافق على تعيين قسسه لاتين فى القدس و بيت لحم و الناصره ، و ده خلى البيزنطين فى قسطنطينيه يفتكروا إن ريتشارد بالمعاهده دى بيحاول يحول القدس لمدينه لاتينيه ، فبعت امبراطورهم ايزاك انجيلوس وفد قابل صلاح الدين ، و طلب منه انه يدى الكنايس الارتدوكسيه للمسيحيين الارتدوكس ، زى ما كان الحال أيام الفاطميين ، لكن صلاح الدين رفض و فهمهم انه مش حا يسمح لأى كنيسه بالسيطره على القدس ، و انه حايشرف على الكل. و رفض كمان طلب من ملكة جورجيا بشرا صليب الصلبوت بـ 200.000 دينار .

بعد توقيع الاتفاقيه راح ريتشارد على عكا و وضب شوية حاجات ، و دفع الديون اللى كانت عليه ، و فى يوم 9 اكتوبر 1192 ركب المركب و طلع على أوروبا ، بعد ما قعد يحارب فى الشرق ستاشر شهر ، و بكده انتهت الحمله الصليبيه التالته اللى اتجمعت فيها جيوش امم كتيره و اتقتل فيها الآلاف ، و اللى كان من نتايجها ان ساحل فلسطين من صور ليافا بقى فى إيد الصليبيين رسمياً بمعاهده ، و ده كان ميلاد جديد للمملكة الصليبيين جنوب البحر المتوسط . و من ناحيه تانيه ، الحمله هزت صورة صلاح الدين الأيوبى كقائد عسكرى ، و وضحت ان مهاجمة الصليبيين فى الشرق شىء مش سهل و له عواقبه الوخيمه. لكن رغم كده ، مع ان مملكة الصليبيين دى كان اسمها مملكة أورشليم ، و ملكها لقبه ملك أرشليم ، الصليبيين ما قدروش يستولوا على أورشليم ، لكن حلم أخدها فضل يروادهم مية سنه ، لغاية ما سلطان مصر الأشرف خليل كمل اللى بدأه أبوه قلاوون ، ومن قبله الظاهر بيبرس ، و فتح عكا (1291) ، و قضى على مملكة الصليبيين و معاها الحلم الصليبى بأخد القدس.

ريتشارد بعد ما راح اوروبا قبض عليه ليوبولد دوق النمسا جنب فيينا و اتهمه بقتل كونراد دو منوتفيرات ، و سلمه للأمبراطور هنرى الساتت ، فحبسه سنه و سابه بعد ما دفع فديه كبيره (مارس 1194). ولما رجع على فرنسا لقى أخوه جون و الملك فيليب إعتدوا على سلطاته و أملاكه ، فدخل فى حرب استمرت خمس سنين ، و انتهت فى 26 مارس 1199 بقتله بسهم صابه من قلعه متمرده فى ليموزين Limousin ، روان. صلاح الدين من جهته كان اتوفى قبله فى 4 مارس 1193 .

فى مقدمة الجزء واحد وتلاتين من " الموسوعه الشاميه فى تاريخ الحروب الصليبية " بيقول المؤرخ السورى سهيل زكار ان الباحث فى تاريخ الحروب الصليبيه بيحس بأهميه كبيره لاحداث الحمله الصليبيه التالته و بيتعجب ازاى انتهت انتصارات صلاح الدين المدويه فى حطين و استرجاع القدس بفاجعة سقوط عكا و انتكاسة صلح الرمله وبتخليه يتساءل عن الاسباب ، ياترى كانت بسبب براعة ريتشارد قلب الاسد و تدفق النجدات من اوروبا ، او كان السبب فى خلل كبير فى النسق العسكرى و الادارى لدولة صلاح الدين ، ولا السبب كان فى داء فى اسرة صلاح الدين . الاسباب دى كلها ممكنه منفرده و مجتمعه ، لكن يتضاف ليها سبب رئيسى و هو ان مصر اللى اعتمد صلاح الدين على مواردها العسكريه و الاقتصاديه كانت انهكت و استنزفت فى الحروب اللى خاضها صلاح الدين قبل الحمله الصليبيه التالته و ما كانتش ممكن تسعفه اكتر من كده. صلاح الدين بشوية العربان و التركمان من غير مصر و امكانيتها ما كانش ممكن يقدر يحقق اى انتصار على الصليبيين لا فى حطين و لا فى غيرها. 




</doc>
<doc id="7882" url="https://arz.wikipedia.org/wiki?curid=7882" title="1187">
1187



</doc>
<doc id="7884" url="https://arz.wikipedia.org/wiki?curid=7884" title="1189">
1189



</doc>
<doc id="7887" url="https://arz.wikipedia.org/wiki?curid=7887" title="1769">
1769

1769 كانت سنه بسيطه فى التقويم الجريجورى .



</doc>
<doc id="7891" url="https://arz.wikipedia.org/wiki?curid=7891" title="سينيما">
سينيما

السينيما ( Cinéma, , "حركه")‏ مكان و عادة بيكون مبنى لعرض "الافلام" او الرسوم المتحركة (كارتون/أنيميشن).

السينيما (واحيانًا "السينما" وباللهجة الدارجة قوي "السيما") كلمة بيستخدمها الناس علشان يوصفوا مكان عرض الافلام او الرسوم المتحركة. فالمبنى اللى فيه كراسي للجمهور وشاشات كبيرة او صغيرة بنسميه سينيما وكمان الاماكن المفتوحة اللى فيها نفس الحاجة بنسميها سينيما او بالتحديد السينما الصيفي.
معظم السينيمات تجارية بتقدم الافلام لكل الناس، اللى بيقدروا يحضروا العرض لما يشتروا تذكرة. السينيمات التجارية عادةً بيكون فيها جهاز عرض للافلام الـ35 مم، ودلوقت فيه سينيمات مجهزة لعرض الافلام الديجيتال، او الثري دي او الآي ماكس.

فيلم الـ3 أبعاد (ثري دي) هو نظام لعرض الفيلم بصورة مجسمة كأن فيه بُعد تالت. السينيما اللى بتعرض افلام ثري دي بتقدم للجمهور نضارات مخصوصة للفرجة عالفيلم. جهار العرض بيعرض صورتين واحدة للعين اليمين وواحدة للعين الشمال ورا بعض علشان يوهم الناس بان فيه بُعد تالت. والنضارات ضرورية علشان تركِّب الصورة اليمين على الصورة الشمال.

فى سنة 2009 ، بن الترز [Ben Walters] قال ان السينيمات مهتمة قوي بعرض الافلام الثري دي اكتر من الافلام العادية علشان جمهور السينما بيفضلها اكتر وايرادات الشباك بتزيد قوي.

آي ماكس (IMAX) هو نظام بيستخدم حجم اكبر للفيلم حوالي عشر أضعاف حجم فيلم الـ35 مم علشان تكون الصورة أوضح واكبر من الفيلم العادي. السينيمات الآي ماكس بتستخدم شاشة كبيرة وأجهزة عرض مخصوصة. اللى اخترع الآي ماكس شركة كندية ، وأول سينيما آيماكس كانت فى "أونتاريو پليس" فى تورنتو، أونتاريو.

اول عرض سينمائى تجارى فى العالم كله كان فى ديسمبر سنة 1895 م. فى باريس وبالتحديد فى الصالون‏ ‏الهندي‏ ‏بالجراند‏ ‏كافيه (القهوة الكبيرة) واللي موجود فى شارع كابوسين بالعاصمة‏ ‏الفرنساوية، وكان فيلم صامت اخرجه "الاخين لوميير، وبعد كدة بأيام اتقدم اول عرض سينمائى فى مصر فى قهوى (زوانى) اللى فى مدينة اسكندرية فى يناير سنة 1896 م، وبعديها كان اول عرض سينمائى فى مدينة القاهرة فى 28 يناير سنة 1896 م. فى سينما سانتى.

‏اما اول‏ ‏(سينما‏ ‏توغرافية)‏ لـ"‏لوميير"‏ فهي ‏اتفتتحت‏ فى الاسكندرية‏ ‏ودا كان ‏فى‏ نص‏ ‏يناير سنة‏ 1897 م. ‏واللي اخد ‏حق‏ ‏الإمتياز‏ كان الخواجة‏ "هنري‏ ‏ديللو‏ ‏سترولوجو" واللي اشترى مكان موجود بين‏ ‏بورصة‏ ‏طوسون‏و ‏تياترو ‏‏الهمبرا علشان يحط فيه اجهزته وشاشته للجمهور.


</doc>
<doc id="7899" url="https://arz.wikipedia.org/wiki?curid=7899" title="1048">
1048




</doc>
<doc id="7903" url="https://arz.wikipedia.org/wiki?curid=7903" title="فريدريك بارباروسا">
فريدريك بارباروسا

فريدريك الاول (1122 — 10 يونيه 1190) المشهور بإسم فردريك بارباروسا كان امبراطور الامبراطوريه الرومانيه المقدسه من 18 يونيه سنة 1155 لحد وفاته و قبل ذلك كان دوق شفابيا من سنة 1147 لسنة 1152 بإسم فريدريك التالت لأنه كان ابن الدوق فريدريك التانى من نسل هوهنشتاوفن ، امه كانت چوديت بنت هنرى التاسع دوق باڤاريا . انتخب ملك لألمانيا فى فرانكفورت يوم 4 مارس 1152 و اتوج فى آخن يوم 9 مارس و اتوج ملك على ايطاليا فى بافيا سنة 1154 ، و اخيراً اتتوج الامبراطور الرومانى المقدس على ايد البابا ادريان الرابع بابا روما يوم 18 يونيه سنة 1155 و كان اتتوج ملك بورجوندى يوم 30 يونيه سنة 1178. اسم باربروسا جه من مدن شمال ايطاليا اللى حاول يحكمها و معناه الدقن الحمرا بالايطالى. سماه مؤرخين الشرق فى كتبهم " ملك الألمان ".
فريدريك اتولد سنة 1122 و سنة 1147 بقى دوق شوابيا ، و بعد كده بوقت قصير سافر فى اول رحلة له للشرق مع عمه الملك الألمانى كونراد التالت ملك المانيا فى الحمله الصليبيه التانيه اللى كانت كارثه على الصليبيين لكن فريدريك ميز نفسه و كسب ثقة الملك كونراد الكامله. لما مات كونراد التالت فى فبراير 1152 مكانش فيه جنبه وهو بيموت الا فردريك و امير-أسقف بامبرج و الاتنين اكدو ان كونراد فى كامل عقله سلم شارة الملك لفريدريك و وصى ان يمسك فريدريك الملك بعده مش ابن كونراد اللى كان عنده ست سنين .

فى الحملة الصليبية الثالثة ، أهم من أساطيل الدنمارك و فلاندرز و لندن كان جيش الامبراطور فردريك بارباروسا ( سماه مؤرخين الشرق " ملك الألمان " ) اللى طلع للشرق عن طريق البر. فردريك بربروسا كان امبراطور دوله واسعه بتضم المانيا و بلاد الراين و ايطاليا، و كان مشغول فى صراعين، صراع ضد الامرا الاقطاعيين، و صراع ضد أوربان التالت بابا الكاتوليك. قدر بربروسا يحد من قوة الامرا و اجبرهم على انهم يبقوا موالين ليه. الصراع مع البابا كان سجال لغاية ما أوربان مات، و اتصالح بربروسا مع البابوات اللى جم بعده و عمل معاهم حلف دفاعى ضد اى حد يعادى واحد منهم. ده كان من اسباب انضمام بربروسا للحمله التالته، لان وقوفه جنب البابا، و مساهمته فى حرب دينيه حا يعلى مراتبه بين ملوك أوروبا. و من جهه تانيه، بربروسا كان عايز يعزز الوجود الألمانى فى الأراضى المقدسه لإن الألمان هناك كانوا قله. البابا من جهته كان يهمه ان الامبراطور ينشغل فى حرب دينيه هو زعيمها، فيبقى بكده اعتراف ضمنى من بربروسا انه خاضع للبابا و تابع ليه، و ده يبين ان الدافع الدينى ما كانش هو الدافع الوحيد لانضمام بربروسا للحمله الصليبيه التالته لكن كان فيه دافع سياسى واضح .

فردريك وضب شغله فى مملكته و بعت مراسيل للملوك اللى جيشه حا يعدى فى اراضيهم، امبراطور بيزنطه ايزاك انجيلوس Isac Angelus، و سلطان السلاجقه كلچ ارسلان. و بعت جواب لصلاح الدين الأيوبى يطالبه بتسليم كل فلسطين للصليبيين، و اتحداه انه يروح يواجهه فى معركه فى زوان فى نوفمبر 1189. ارسلان وافق و ايزاك بعت وفد يناقش الموضوع. صلاح الدين رد انه ممكن يسيب الاسرى الصليبيين اللى عنده، و يرجع الاديره لصحابها، لكن زياده عن كده ما يتحسمش الا بالحرب.

بربروسا بدأ رحلته على راس جيشه فى مايو 1189، و معاه ابنه فردريك دوق سوابيا. جيش بربروسا كان أكبر جيش صليبى منفرد فى تاريخ الحملات الصليبيه.و بعد وصول الجيش للأراضى البيزنطيه بدات المشاكل. الصليبيين ما كانوش راضيين على المعاهده اللى عملها ايزاك انجيلوس مع صلاح الدين واللى ايزاك كان عايز يقوى بيها موقفه العسكرى ضد السلاجقه. و من جهه تانيه كانوا - و هما كاتوليك - متغاظين منه لانه حط الاماكن المقدسه فى القدس تحت رعاية المسيحيين الارتودوكس.

لما دخل جيش بربروسا الالمانى الأراضى البيزنطيه اتعرض لهجوم من الصرب و البلغار، فأتهم الالمان البيزنطيين انهم ورا الموضوع، و حصلت مواجهات بين الطرفين انتهت بالسماح لفردريك بالتعدية لاسيا عن طريق الدردنيل بدل البوسفور، و بعد ما عدى الاراضى البيزنطيه دخل اراضى السلاجقه، و فى قونيا حارب قوات بيقودها قطب الدين ابن السلطان ارسلان، و بعد كده وصل كيليكيا بتاعة الأرمن. الأرمن على طول بعتوا جواب لصلاح الدين يحذروه من الجيش اللى جى له. و جنب كليكيا، و هو بيجهز لتعدية نهر كاليكادنوس، مات فردريك بربروسا فجاءه فى النهر، و مش معروف ايه اللى حصل بالظبط، وقع من على حصانه و هو بيعدى و لا خد له غطسه و غرق.

موت بربروسا اللى كان بيقود اكبر جيش كان صدمه كبيره للصليبيين فى أوروبا، و للصليبيين اللى كانوا بيحاربوا فى ساحل سوريا. صلاح الدين اللى كان خايف من جيش بربروسا، و جمع جيش فى شمال سوريا عشان يتصدى له لما يوصل، حس براحه من خبر موت بربروسا، و رجع جزء من القوات اللى كان حطها فى شمال سوريا لساحل فلسطين.

اتسلم فردريك دوق سوابيا، ابن بربروسا، قيادة الجيش الألمانى اللى اتصاب بإحباط من موت قائده الكبير لدرجة ان فيه امرا قرروا يرجعوا أوروبا بقواتهم و معاهم جثة فردريك بربروسا محفوظه فى برميل خل لكن اضطروا يرجعوا الجثه اللى اتحللت فى السكه.

فى 21 يونيه الجيش الألمانى اللى انكمش وصل انطاكيه، و رحب بيه بوهيموند امير انطاكيه Bohemond of Antioch، و جه كونارد اوف مونتفيرات من صور عشان يرحب بابن عمه و صاحبه فردريك دوق سوابيا. اتدفن فردريك بربروسا فى كتدرائية انطاكيا و خدوا منه عضم عشان يكون جزء منه شارك فى الحمله و نال ثواب استرداد القدس.


</doc>
<doc id="7905" url="https://arz.wikipedia.org/wiki?curid=7905" title="ليلى مراد">
ليلى مراد

ليلى مراد ( اسكندريه ، 17 فبراير 1918 - القاهره ،21 نوفمبر 1995) مغنيه وممثله مصريه مشهوره اتولدت فى حى محرم بك فى اسكندريه. والدها كان المغنى والملحن ابراهيم زكى موردخاى ( زكى مراد ) اللى كان من اسكندريه و اللى أدى أوبريت العشره الطيبه اللى لحنها الموسيقار سيد درويش ، وأمها يهوديه مصريه من اصول بولنديه اسمها جميله سالومون.

إتخرجت ليلى مراد من مدرسة راهبات نوتردام ديزابوتر للبنات فى حى الزتون فى القاهره. إبتدت تغنى و هى عندها 14 سنه و إتعلمت الغنا على إيد أبوها والملحن المعروف داود حسنى اللى اكتشف موهبتها فى الغنا ، و إبتدت غنا فى الحفلات الخاصه وبعد كده فى الحفلات العامه بشكل محدود وبعدين غنت فى الاذاعه وبدأت تشتهر.

ابو ليلى مراد كان الملحن و المغنى زكى مراد اللى قام ببطولة اوبريت " العشره الطيبه " ل سيد درويش خلف هو ومراته جميله 3 اولاد (مراد وابراهيم ومنير) و 3 بنات (ملك وسميحه وليلى). ليلى مراد كانت اول واحده تحط رجليها بجداره على سلم الغنا الاستعراضى و بعدين السينما الاستعراضيه المصريه. أبوها زكى مراد كان عهد بيها ل داود حسنى اللى لحن لها اسطوانات و اقنعها فكرى اباظه بالطلوع على خشبة المسرح سنة 1932. و بعد ما خوفها من الظهور على المسرح اتبدد اختارتها بهيجة حافظ عشان تغنى فى فيلم " الضحايا " بلحن من محمد القصبجى. بعد ما اتنشئت الاذاعه اللاسلكيه الحكوميه سنة 1934 بدأ يلمع نجم ليلى مراد و زادت شهرتها و تألقها عن طريق السينما. ارتبط اسم ليلى مراد ب انور وجدى بعد اول فيلم ليها معاه ( ليلى بنت الفقراء ) و اتجوزو سنة 1945.اخر افلام ليلى مراد فى السينما كان فيلم " الحبيب المجهول " مع حسين صدقى و بعده اعتزلت التمثيل. و بعد ثورة 23 يوليه اضطهدت و اتهمت ظلما بعد سنة 1956 بإنها اتبرعت لاسرائيل بفلوس لكن بعد التحقيقات ظهر ان التهمه كانت كاذبه و ملفقه هى و تهم تانيه.

توفيت ليلى مراد فى القاهره فى 21 نوفمبر 1995 واتكرمت فى مهرجان القاهرة السينمائى الدولى سنة 1998.







</doc>
<doc id="7909" url="https://arz.wikipedia.org/wiki?curid=7909" title="اينتيف الساتت">
اينتيف الساتت

اينتيف السادس فرعون من فراعنة الاسره السبعتاشر, عاش خلال الفتره المتوسطه التانيه , لما كانت مصر تحت حكم ملوك كتير.


</doc>
<doc id="7949" url="https://arz.wikipedia.org/wiki?curid=7949" title="سوبيكيمساف الاول">
سوبيكيمساف الاول

سوبيكيمساف الاول فرعون من فراعنة الاسره السبعتاشر, عاش خلال الفتره المتوسطه التانيه , لما كانت مصر تحت حكم ملوك كتير. و دلوقتى بيعتقد علماء المصريات إن سوبيكيمساف الاول كان والد كل من اينتيف السادس و اينتيف السابع.


</doc>
<doc id="7960" url="https://arz.wikipedia.org/wiki?curid=7960" title="معبد كوم امبو">
معبد كوم امبو

معبد كوم امبو معبد فى كوم امبو فى مصر ، اتبنى فى عصر البطالمه فى عهد بطليموس الساتت فيلومتور.


</doc>
<doc id="7964" url="https://arz.wikipedia.org/wiki?curid=7964" title="كتاب الاموات">
كتاب الاموات

كتاب الاموات هو الاسم المعروف للنصوص الجنائزيه الفرعونيه ,بيوضح وصف للتصور المصرى القديم للحياه بعد الموت (الاخره) ، ومجموعة من الترانيم ، و تعليمات للسماح بمرور المتوفى عبر العقبات فى الاخره. كتاب الاموات بيتكون من 200 فصل ,و كان بيتكتب على ورق البردى ، و بيتحط فى تابوت او غرفة دفن المتوفى.

الاسم الاصلى معناه اما نوبات الجايين او نوبات الرايحين ,الاسم التانى للنصوص هو الرابع بعد يوم ,لكن اسم كتاب الاموات (كتاب الموتى) اخترعه عالم مصريات بروسى اسمه كارل ريتشارد ليبسيوس لما نشر مجموعه مختاره من نصوص كتاب الاموات سنة 1842. سنة 1895 سير والس بدج نشر ترجمه من الهيروجليفى للانجليزى لكتاب الاموات ترجمها للعربى د.فيليب عطيه.

كتاب الاموات كان الكتاب المقدس بالنسبه للدين المصرى القديم , لكن كتاب الاموات ماكانش بيحدد المعتقدات الدينية , و المصريين القدام ماكانوش بيعتبروه من انتاج الوحى الإلهى , و مضمون الكتاب اتغير مع مرور الزمن،


</doc>
<doc id="7965" url="https://arz.wikipedia.org/wiki?curid=7965" title="كارل ريتشارد ليبسيوس">
كارل ريتشارد ليبسيوس

كارل ريتشارد ليبسيوس (23 ديسمبر ، 1810 -- 10 يوليو ، 1884) كان عالم مصرولوجيا بروسى و مترجم.

كارل ريتشارد ليبسيوس اتولد فى ساكسونيا (ألمانيا) و درس علم الاثار اليونانيه والرومانيه فى جامعة لايبزيج (1829-1830)

كارل ريتشارد ليبسيوس نشر مجموعه مختاره من نصوص كتاب الاموات سنة 1842


</doc>
<doc id="7969" url="https://arz.wikipedia.org/wiki?curid=7969" title="الالهه المصريه القديمه">
الالهه المصريه القديمه

الالهه المصريه القديمه كانو كتير و منهم اللى اتعرف فى كل مصر زى امون و اوزوريس . لكن مركز عبادة اله معين من عشرات الالهه كان موجود فى اماكن معينه و كانت كل منطقه او مدينه ليها اله معين ( اله محلى ).

بعد ما اتوحدت مصر تحت حكم ملك واحد ايام الملك مينا ، ظهر نوع جديد من الالهه و هو اله الدوله الرسمى ، اللى كان بيكون فى الاصل معبود محلى بيرتفع مقامه بإرتفاع المقام السياسى لأقليمه فكانت عبادته بتتفرض على كل المصريين.

بنا المصريين معابد من الحجر للالهه بتاعتهم كأنها بيوت بيسكنوا فيها بتتحط فيها تماثيلهم المقدسه و بتتقدم لهم فيها القرابين و بتتعمل لهم فيها الطقوس اليوميه و الاحتفالات الدينيه.

الهة الدوله كانت بتتميز بقدرتها على الخلق ، و لو كان لكل اله اسلوبه الخاص. اقدم نظريه للخلق فى مصر كانت تاسوع اون و دى نشأت فى هليوبوليس. و كان فيه نظرية الاشمونين او تامون الاشمونين ، و نظرية ممفيس ( منف ) اللى عملت بتاح اله خالق ، و نظرية طيبه اللى عملت امون هو الاله الخالق. و عرف المصريين القدام كمان فكرة التوحيد من اقدم العصور و اتبلورت فى عهد اخناتون.

عدد الالهه المصريه القديمه اللى اتعبدت فى مصر القديمة كبير جدا بيتجاوز 800 معبود.




</doc>
<doc id="7972" url="https://arz.wikipedia.org/wiki?curid=7972" title="1810">
1810



</doc>
<doc id="7973" url="https://arz.wikipedia.org/wiki?curid=7973" title="1814">
1814


</doc>
<doc id="7979" url="https://arz.wikipedia.org/wiki?curid=7979" title="شياورجن">
شياورجن

شياورچن, شياورچنج (Xiao'erjing او Xiao'erjin) هى طريقة كتابه للـ لغات الصينى بالحروف العربى.




</doc>
<doc id="7984" url="https://arz.wikipedia.org/wiki?curid=7984" title="1899">
1899



</doc>
<doc id="7991" url="https://arz.wikipedia.org/wiki?curid=7991" title="حلم العلم">
حلم العلم

حـِلم العـِلم هو الاسم اللى سمّاه الكاتب و الشاعر المصرى "جمال بخيت" فى جورنال مصرى مستقل لـ مطالبة الشعب المصرى بـ دعم مشروع انشاء جامعه او هيئه علميّه مستقله فى مصر, عشان تساعد مصر على التقدم فى المجال العلمى و تبقى من الدول المتقدمه. "جمال بخيت" دعى الناس للمشاركه المادّيّه بـ التبرّع. و طالب بـ تكوين هيئه علميه مستقله, عشان خاطر كل المطلوب لـ تقدّم العلوم و التواصل مع احدث الانجازات العلميه, و يشرف على الهيئه دى "مجلس اُمناء" مسئولين عن سياسة الهيئه و تحديد أولوياتها و استلام التبرعات. اقترح ان يكون مجلس الاُمناء (الدكتور احمد زويل, الدكتور محمد البرادعى, الدكتور مجدى يعقوب, الدكتور مصطفى السيد, الدكتور فاروق الباز, الدكتور محمد غُنيم, و الدكتور محمد النشائى). و مساهمة الدوله تكون فى مساهمة الدوله فى اصدار قرار جمهورى بـ تخصيص الأراضى اللازمه للمشروع و إعفاء المشروع من الجمارك و الضرايب لـ اعتباره مشروع قَومى. لإن بـ النسبه للاحصاءات, الدوله بتخصص اقل من 1% من انتاج الناتج القومى للبحث العلمى, و المجتمع المصرى بيستقبل كل سنه أكتر من 2 مليون خرّيج, ماعندهمش العناصر اللازمه عشان ينافسو السوق العالمى, نتيجه لـ تدهور المناهج الدراسيه.

بعد ما أخد "احمد زويل" جايزة نوبل فى الكيميا سنة 1999, بدأ اكلام على تأسيس جامعه او مؤسسه علميه لـ استغلال الامكانيات البشريه المصريه, و تقليل هجرة العلما المصريين للتدوير على مناخ علمى مناسب.

دعوة "جمال بخيت" فى الاساس كانت فى سنة 2007, لما كتب مقاله بيدعى فيها المصريين لـ مساندة مشروع اقترح بـ اسم "مؤسسة احمد زويل العلمية". بس الفكره دى ماتحققتش بـ سبب قلة امكانيات الدوله.

يوم 7 فبراير 2009, استضافت "منى الشاذلى" العالِم المصرى احمد زويل فى برنامجها "العاشرة مساءاً", اللى إتكلم فيها عن تصوّرهُ فى ان المصريين مستعدّين يعملو حاجه لـ بلدهم بـ شَرط التأكد من ان المشروع يكون حقيقى, من-غير تزوير و سرقه, و انه حيفيد الأجيال المصريه, و مع التأكد ده هو إتصوّر ان علما مصريين جوّا و برّا مصر و إعلاميين حيشتركو فى الدعايه لـ تأسيس مؤسسه علميه مصريه بـ تمويل من الشعب المصرى. و طرحت "منى" نفس فكرة "جمال بخيت" فى "الاشتراك الشعبى". بعدين إتصل واحد صاحب مكتبَه فى مدن الدلتا, بيعلن استعداده للمشاركه.

بعدين "جمال بخيت" كتب مقاله فى 24 فبراير 2009, و دعى فيه الشعب المصرى بـ التمويل النقدى, عشان ينجزو مشروع تأسيس مؤسسه علميه مصريه, لـ اعتبارهُ ان التمويل النقدى هو أكبر عائق على أى مشروع. فـ اقترح فكرة "الاشتراك الشعبى", ان يبقى فيه 40 الف مواطن ملتزم بـ المشاركه بـ 2500 جنيه فى السنه, لـ مدّة عشر سنين, عشان تجميع بليون جنيه كـ حَد ادنى, و يتحدد الحَد الأقصى على حسب رغبة و قدرة المواطنين.



</doc>
<doc id="7995" url="https://arz.wikipedia.org/wiki?curid=7995" title="معركة فيينا">
معركة فيينا

معركة ڤيينا حصلت سنة 1683 قدام أسوار ڤيينا, بين الجيش العثمانى بقيادة مصطفى باشا و تحالف من الجيوش الأوروبيه إتسما التجمع المقدس تحت القياده العامه لملك بولندا يوحنا التالت سوبياسكى يومين 11 و 12 سبتمبر 1683 قرب جبل كالنبرج فى فيينا بعد حصار الامبراطورية العثمانية لڤيينا لمدة شهرين. معركة فيينا كانت بداية النهايه لسيطرة الامبراطورية العثمانية و توسعاتها فى جنوب شرق اوروبا.

لما اتجمعت الجيوش الأوروبية ساب دوق لورين القياده العامه لملك بولندا يوحنا التالت سوبياسكى وكملت استعداداتهم يوم الجمعة 11 سبتمبر بعد ما حسو ان سقوط فيينا مافيش قدامه إلا ايام قليلة؛ علشان كده صمم الأوروبيين على عبور جسر "الدونه" اللى كان بيسيطر عليه العثمانيين بالقوة مهما كلفهم من خساير، علشان مكنش ممكن يوصلو الامدادات لفيينا من غير عبور جسر الدونه,و قدرو يعبرو جسر الدونة من غير خسارة نقطة دم واحده

فى يوم السبت 12 سبتمبر 1683 م اتقابل الجيشين قدام أسوار فيينا وكان الأوروبيين فرحانين علشان عبرو جسر الدونة من غير خسارة نقطة دم واحده، لكن ده خللاهم على حذر شديد، اما العثمانيين فكانوا زهقانين علشان مقدروش يدخلو فيينا، وفي حالة من الذهول علشان شافو الأوروبيين قدامهم بعد عبور جسر الدونة، بالإضافة لانشغال بعض فرق الجيش بحماية غنايمهم مش الحرب لتحقيق النصر، وتوترت العلاقة بين الصدر الأعظم وبعض قواد جيشه وظهرت نتائج ده مع بداية المعركة.

قام مصطفى باشا بهجوم مضاد ، مع معظم قواته ، و اجزاء من النخبه الانكشاريه لغزو المدينة. كان القواد الترك ناوين يحتلوا فيينا قبل وصول يوحنا التالت ولكن الوقت نفد. وضب المهندسين العسكريين الترك تفجير كبير و نهائي للأسوار علشان توفير امكانيه الوصول للمدينة. لما الأتراك كانو بيقفلو النفق اللى حطو فيه المتفجرات اكتشف النمساويين النفق فى فترة بعد الظهر. واحد منه النمساويين دخل النفق وابطل مفعول المتفجرات فى الوقت المناسب .

فى الوقت ده ،فى ساحة المعركه ,ابتدت المشاة البولنديه الهجوم على الجهه اليمين لجيش الامبراطوريه العثمانيه و بدل من التركيز على المعركه مع الجيش حاولت قوة الأتراك احتلال المدينة.
كان الجيش العثمانى تعبان و متشائم بعد فشل كل محاولة استنزاف قوة الأوروبيين ، و وصول سلاح الفرسان الأوروبى حول مجرى المعركه ضد العثمانيين ، و خللاهم يتراجعو للجنوب و الشرق. فى اقل من ثلاث ساعات بعد هجوم سلاح الفرسان ، كسبت القوى المسيحيه المعركه وانقذت فيينا من الاحتلال . وبعد المعركه ،اقتبس يوحنا الثالث سوبياسكي واعاد صياغه يوليوس قيصر الشهيرة بالقول" veni ، vidi ، الالة vicit "--" أتيت ، رأيت ، غزاها الله ".

معركة ڤيينا كانت نقطة تحول فى صراع امتد 300 سنة بين القوات من أوروبا الوسطى و قوات الامبراطوريه العثمانيه.وبعد المعركه على مدى ستة عشر عاما تمكنت سلالة عائلة هابسبورج النمساوية تدريجيا لحد كبير اخلاء القوات التركية من الاراضى الجنوبيه والمجر وترانسيلفانيا . اتقتل من العثمانيين حوالي 15000 رجل فى القتال واتقتل من الأوروبيين ما يقرب من 4000 ووضع مصطفى باشا خطة موفقة للانسحاب علشان ما يضاعفش خسايره، وأخد الجيش العثماني معاه اثناء الانسحاب 81 الف أسير, وعلى الرغم من هزيمة القوات التركية الكاملة لكنهم لقو الوقت علشان يدبحو معظم السجنا النمساويين، فيما عدا قله من طبقة النبلاء اللى اخدوهم معهم للافتداء. وانتهى الحصار اللى استمر 59 يوما،

خسرت الدولة العثمانية بهزيمتها أمام فيينا ديناميكية الهجوم والتوسع فى أوروبا، وكانت الهزيمة نقطة توقف فى تاريخ الدولة. اتحرك جيش التحالف المسيحي لاقتطاع بعض الاجزاء من الأملاك العثمانية فى أوروبا.و خسر العثمانيين مراكز مهمه بسبب هزيمتهم قدام أسوار ڤيينا اللى كانت هزيمة من النوع التقيل تاريخيا أكتر منه عسكريا.

معركة "جكردلن" كانت بين واحد من القادة العثمانيين وقواته البالغة 30 الف مقاتل وبين ملك بولندا يوحنا التالت سوبياسكى و قواته اللى كانو 60 الف مقاتل، وانتهت بتراجع سوبياسكى، واتوالت المعارك العثمانية فى أوروبا بعد كده.


</doc>
<doc id="8023" url="https://arz.wikipedia.org/wiki?curid=8023" title="انطونيوس الكبير">
انطونيوس الكبير

القديس أنطونيوس الكبير (كوم العروس ، 251 - طيبه ، 356 ) ، ناسك مصرى اتولد فى اسره كريمه ، فى كوم العروس فى صعيد مصر. كان من صغره بيحب العزله ، و لما بقى عنده عشرين سنه زهد الدنيا و كرس حياته للعباده، و لما كمل الخمسه و تلاتين هجر الدنيا و راح عاش فى الصحرا الشرقيه و قعد عشرين سنه فى حصن مهجور اسمه حصن " بسبار " او " بسبير ". اتعرض لتجارب و اغراءات كتيره لكن صمد و بقى له اتباع. عمل لاتباعه نظام محكم للرهبنه الانفراديه ، و ما كانوش بيشوفوا بعض الا للتعبد و الأكل. بعد كام سنه اتوغل اكتر جوه الصحرا و كان بيرجع ساعات يزور تلاميذه فى بسبار و بيسافر اسكندريه يواسى المضطهدين فى سجونهم و يشجعهم قبل ما يستشهدوا و يزور البطريرك اثناسيوس لما كان بيرجع من المنفى. قضى اخر ايامه فى طيبه واتوفى سنة 356 و هو عنده حوالى 105 سنه..

القديس أنطونيوس بيعتبر - مع القديس بولا ( بولس ) - منشىء الرهبنه المسيحيه فى مصر وعمل ليها قوانين. المسيحيين فى الشرق كلهم بيقدسوه و ليه ايقونات فى كل كنايس الشرق و كنايس باسمه ، وله دير فى الصحرا الشرقيه على ساحل البحر الاحمر. اثناسيوس السكندرى كتب سيرته العجيبه. الراهب امونيوس اللى بنى اديره فى وادى النطرون من تلاميذه.



</doc>
<doc id="8024" url="https://arz.wikipedia.org/wiki?curid=8024" title="مايسبيس">
مايسبيس

المايسبيس (Myspace) هو موقع اجتماعى للتعارف إتأسس فى الولايات المتحده الامريكيه وأى حد يقدر يشارك فيه ببلاش ويقدر يحط فيه معلومات عنه وصور ليه وكمان الأغانى اللى بيحبها وكمان اتعمل فى المايسبيس قسم خاص للفيديو يعنى يقدر الاعضاء يحطو اى فيديو كمان , المايسبيس موجود بأكتر من 14 لغه بس لحد دلوأتى مفيش عربى


</doc>
<doc id="8025" url="https://arz.wikipedia.org/wiki?curid=8025" title="نور الدمرداش">
نور الدمرداش

نور الدمرداش ده مخرج مصرى قديم مات وهوه عنده 69 سنه وهوه من مواليد طنطا سنه 1925 ومات سنة 1994 واتجوز الفنانه كريمه مختار وكان قبل مايموت نايب رئيس التلفزيون ,ابنه المذيع معتز الدمرداش

اخراج

1) السقوط فى بئر سبع [مسلسل] (1994)
2) صادوه [مسرحية] (1989)

3) زهرة و المجهول [مسلسل] (1984)
4) إني راحلة [مسلسل] (1976)
5) مارد الجبل [مسلسل] (1976)
6) الليلة الموعودة [مسلسل] (1976)
7) البقية تأتي-حلقات منفصله (1975)
8) غراميات عفيفى [مسرحية] (1975)
9) الدوامه [مسلسل] (1974)
10) تحفة ومشقاص فى كفر البلاص [مسلسل] (1974)

11) الجنه العذراء [مسلسل] (1973)

12) الظريف والشهم والطماع (1971)
13) الاصيل [مسلسل] (1970)
14) السكرتير الفنى [مسرحية] (1968)
15) ثمن الحرية (1967)

16) الدخيل (1967)

17) انا وهو وهي [مسرحية] (1964)

18) الاخوين [مسلسل] (1900)

19) لا يا ابنتي العزيزة [مسلسل] (1900)

20) السرداب [تمثيلية] (1900)

21) فندق الأشغال الشاقة [مسرحية] (1900)

22) بنت الايام [مسلسل] (1900)

23) اغاني فى بحر الاماني [مسلسل] (1900)

24) لاتطفئ الشمس 
تمثيل

1) الشرس (1992)

2) انا وانت وبابا فى المشمش [مسلسل] (1989) 
3) المولد (1989)
4) الظريف والشهم والطماع (1971)

5) صغيرة على الحب (1966)
6) عنتر بن شداد (1961)

7) أعز الحبايب (1961)
8) عنتر يغزو الصحراء (1960)

9) شارع الحب (1958)

10) قلبى يهواك (1955)
11) خليك مع الله (1954)
12) الام القاتلة (1952)

13) قليل البخت (1952)
14) على كيفك (1952)
15) قدم الخير (1952)

16) ورد الغرام (1951)
17) طيش الشباب (1951)
18) البنات شربات (1951)
19) العقل زينة (1950)

20) المليونير (1950)

21) الزوجة السابعة (1950)

22) ليلة العيد (1949)
23) الخطيئة الاولى [مسرحية] (1900) 
انتاج
1) طيور بلا أجنحة [مسلسل] (1979) 


</doc>
<doc id="8026" url="https://arz.wikipedia.org/wiki?curid=8026" title="نجمه">
نجمه

النجمه هى جسم غازى ضخم بينور لوحده (ع العكس م الكوكب اللى بينور بسبب انعكاس النور على سطحه)و بتتكون النجوم م الهايدروجين زائد نسبه صغيره خالص من الهيليوم.الطاقه الطالعه م النجوم بيكون سببها هو تفاعل نووى اندماجى بتندمح فيه ذرتين هايدروجين مع بعض و بينتج ذرة هيليوم واحده اللى كتلتها اخف من مجموع كتلة ذرتين الهايروجين اللى دخلو فى التفاعل. الفرق فى الكتله دا بيتحول ل طاقه هى المسئوله عن الحراره العاليه اللى بتحفذ باقى الذرات ع الاندماج و كمان مسئوله عن النور اللى بيشع م النجوم.

الشمس هى اقرب نجمه من كوكب الارض و تانى اقرب نجمه اسمها بروكسيما شينتورى (Proxima Centauri) و دى بينها و بين الارض 39.9 تريليون كيلومتر او 4.2 سنه ضوئيه (يعنى النور اللى بيطلع منها بياخد 4.2 سنه عشان يوصل لكوكب الارض)

العلما بتوع الفلك بيقدرو عدد النجوم اللى فى الكون ب حوالى 70,000,000,000,000,000,000,000 نجمه متوزعين فى الفضا الخارجى بشكل مش متساوى يعنى فى حتت فيها نجوم كتير و حتت ما فيهاش نجوم خالص.النجوم بتتوزع فى مجموعات اسمها مجرات و المجره الواحده بيبقا فيها مئات البلايين م النجوم.


</doc>
<doc id="8027" url="https://arz.wikipedia.org/wiki?curid=8027" title="انطيونوبوليس">
انطيونوبوليس

أنطيونووبوليس ، مدينه قديمه فى مصر الوسطى على شط النيل ناحية ملوى. بناها الامبراطور هادريان عشان يخلد ذكرى صاحبه انطينووس (110 - 130 ) اللى غرق فى النيل و هو بيحاول ينقذ حياته و هو فى رحله فى صعيد مصر. أطلال المدينه لسه موجوده و اسم المكان دلوقتى " الشيخ عبادة "


</doc>
<doc id="8029" url="https://arz.wikipedia.org/wiki?curid=8029" title="سنورى ستورلسون">
سنورى ستورلسون

سنورى ستورلسون - Snorri Sturluson - ، مؤرخ وشاعر سياسى ودخل البرلمان فى بلده مرتين من مواليد ايسلنده سنه 1178 ومات وهوه عنده 63 سنه. من اشهر كتاب الساجا.


</doc>
<doc id="8030" url="https://arz.wikipedia.org/wiki?curid=8030" title="اميل زولا">
اميل زولا

اميل زولا ("Émile Zola" ‏‏ ) ‏(1840 - 1902)، كان روائى و كاتب فرنساوى و مصلح اجتماعى، من رواد الدفاع عن المذهب الطبيعى فى الادب. كتب روايات "علميه" بتتحكم فى شخصياتها و دوافعهم الوراثه و البيئه زى فى مجموعة اسرة "روجون ماكار" اللى بتتكون من 20 جزء و نشرها بين 1871 و 1893. عارض الكنيسه و تعاليمها و اشتهر بموقفه من قضية دريفوس اللى دافع عنه بخطب كتيره عنوانها "انى اتهم" (1898). هرب على انجلترا بعد ما صدر ضده حكم بسبب مقاله كتبها سنة 1898.


</doc>
<doc id="8034" url="https://arz.wikipedia.org/wiki?curid=8034" title="سعيد حامد">
سعيد حامد

سعيد حامد ده مخرج من مواليد الخرطوم

وخد بكالريوس المعهد العالى للسينما فى المونتاچ سنه 1984

اشتغل فى الاول مساعد مخرج فى افلام كتير مع مخرجين كبار زى محمد خان و شريف عرفه لحد مابقى مخرج

واول فيلم عمله كان اسمه الحب فى الثلاجة وده كان سنه 1992 ومن اشهر افلامه صعيدى فى الجامعة الامريكيه سنه 1998 و همام فى أمستردام سنه 1999 و شورت و فانله و كاب سنه 2000 
و كمان صاحب صاحبه سنه 2002 و ياانا يا خالتى سنه 2005.


</doc>
<doc id="8035" url="https://arz.wikipedia.org/wiki?curid=8035" title="توران شاه">
توران شاه

الملك المعظم توران شاه ( اتوفى 1250 ) سلطان مصر الأيوبى لفتره قصيره ، ابن السلطان الملك الصالح نجم الدين أيوب كان اخر ملك من الأيوبيه على مصر. مسك حكم مصر فى فبراير سنه 1250 و اغتيل فى فارسكور فى شهر مايو فى نفس السنه.

لما هجمت الحمله الصليبيه السابعه بقيادة الملك الفرنساوى لويس التاسع على مصر و نزلت القوات الصليبيه فى دمياط و احتلتها ، اتوفى السلطان الصالح ايوب اللى كان عيان و بقت مصر من غير حاكم. لكن مراته شجر الدر اتصرفت بحكمه و خبت خبر موت الملك الصالح ، و بعتت الامير فارس الدين أقطاى الجمدار زعيم المماليك البحريه على حصن كيفا عشان يجيب توران شاه يمسك البلد و يقود الجيش. لما وصل توران شاه اتوج بسرعه و راح طوالى ع المنصوره و تمت محاصرة الجيش الصليبى اللى اضطر يهرب فطلع وراه الجيش المصرى و قدر يقضى عليه فى فارسكور و يإسر الملك لويس و قواده و نبلاءه.

بعد ما انتهت الحرب ابتدا توران شاه يضايق المماليك البحريه و شجر الدر و يطالب بمجوهرات ابوه مع انهم حافظوا على عرش ابوه و جابوه مصر و سلطنوه ، و انتهى الموضوع بإغتياله فى فارسكور و مسكت شجر الدر الحكم.


</doc>
<doc id="8037" url="https://arz.wikipedia.org/wiki?curid=8037" title="فيسيجوث">
فيسيجوث

الڤيسيجوث او الجوث الغربيين ‏ هم واحد من الفرعين الرئيسيين للقبيله الجرمانيه بتاعة الـ جوث, القبيلة التانيه اسمها اوستروجوث. الڤييثجوث لعبوا دور كبير فى انهيار الامبراطوريه الرومانيه الغربيه و شاركوا فى تاريخ اوروپا الغربيه لمده 250 سنه تقريبا. الڤيسيجوث ظهرت لأول مرة كشعب متميز خلال القرن الرابع, بداية ظهورهم كانت فى منطقة البلقان المكان اللى شاركو فى حروب كتيره مع روما. سنة 410 جيش الڤيسيجوث تحت حكم ألاريك دخل فى نهاية المطاف ايطاليا, و اشتهرو بسبب نهب روما سنة 410.


</doc>
<doc id="8046" url="https://arz.wikipedia.org/wiki?curid=8046" title="نابوليون بونابارت">
نابوليون بونابارت

ناپوليون بوناپرت Napoléon Bonaparte, )‏ ‏(15 اغسطس 1769 - 5 مايو 1821 م) كان يعرف بإسم الامبراطور ناپوليون الأول, كان قائد عسكرى و سياسيى و إمبراطور والفرنسيين فى أوائل القرن التاسع عشر . ولد فى جزيرة كورسيكا و تدرب كي
يكون ظابط مدفعية فى فرنسا, و اشتهر ايام الجمهوريه الفرنسيه الاولى لما قاد حملات ناجحه ضد التحالف الأول و التحالف الثانى ايام الثوره الفرنسيه. فى 1798 نظم حمله عسكريه على مصر, عرفت باسم الحمله الفرنسيه, وهي التي اشهرت ناپوليون كثيراً بالرغم من فشلها العسكرى لكن كان ليها نجاحات تانيه.فى سنة 1799 شارك فى انقلاب وبعدين قلب على المنقلبين اللى معاه و اعلن نفسه قنصل اول مدى الحياه و من حقه يقول من يحكم بعدا لما يموت, وبعدا كدا بخمس سنين توج نفسه امبراطور للفرنساويين. نابليون بيعتبر من اشهر و اذكى القواد العسكريين فى التاريخ و من أذكى سياسيين عصره, طريقه حربه طورت وغيرت الحروب فى العالم و و خططه العسكريه اتعرفت باسم خطه نابليون. نابليون عمل كمان القانون المدنى الفرنساوى اللى اتعرف باسم قانون نابليون, واللى اخدت منه الدول الاوروبيه و مصر الكتيير عشان قوانينها و لحد دلوقتى بتستخدم نصوص منه فى قانون فرنسا دلوقتى. ناپوليون بيعتبر حكم مرتيين مرة من 1799 لحد هزيمته و دخول قوات الحلفاء بقيادة روسيا و النمسا و بروسيا وانجلترا باريس فى سنة 1814 و نفوه لجزيرة البا. و لما رجع لفرنسا تانى فى سنة 1815 و حكم فتره بسيطة و حاول يقضى على التحالف لكنه فشل في معركة واترلو. و نُفي لجزيرة سانت هيلينا لحد ما مات فى سنة 1821. نابليون اغتالوه اعدائه.

ولد فى ناپوليون فى جزيرة كورسيكا بعد ما فرنسا احتلتها و ضمها لفرنسا بسنه. بعثه والده لباريس لكي يتعلم, ودخل مدرسه عسكريه فى فرنسا و كان فيها من اولاد الامراء و النبلا الفرنسيين وتخرج منها سنة 1784 ليدخل الكليه الحربيه الملكيه فى باريس واكمل دراسته في الكلية سنه مبكرا بسبب ذكائه و بدا حياته العمليه وهو عنده 16 سنه و تعين ملازم اول لكتيبه مدفعيه وبعد هذا لما قامت الثوره الفرنسيه شجعها نابليون بسبب التغيرات والفرص التي ممكن ان تعطيه بس عارض العنف والقتل اللى كان بدون سبب الذي حصل فى حكم الارهاب. فى مرة بعثوه لكي يقضى على ثوره مضاده لحكومة روبسبير واستخدم فيها لاول مرة فى التاريخ المدافع ضد الثوار و سيطر على البلد المجاور, واترقى و مسكوه قيادة جيش بعتوه لشمال ايطاليا عشان يحتل مناطق من النمسا, جنرالته ماكنوش واثقين فيه بس بعتوه بجيش بسيط عشان يضايق النمساويين وخلاص. بس هناك شجع نابليون عساكره و حمسهم بشكل غير عادى عمل انتصارات على جيوش اكبر منه بكتير بقيادة جنرالات مشهوريين جدا و كانت مفأجاة كبيره للنمساويين والفرنساويين كمان. نابليون حارب وهزم النمساويين اللى اتخضوا بتخطيطاته العسكريه اللى مكانتش معروفه وقتها و فى مرة جنرال نمساوى بعت للنمسا الحروب دى بيها ابتدت الحروب النابليونيه. نابليون بعد كدا اتشهر جامد كجنرال عبقرى و ازدادت شعبيته جامد فى فرنسا. فكر نابليون بعد كدا انه يروح الشرق و ينظم حمله عسكريه بسيطه على مصر عشان يقطع طريق على الانجليز وهما رايحن للهند وكمان كان شايفها انها بوابة للشرق كله. و حتعظمه و حتخليه بطل اسطورى زى الاسكندر الاكبر.هاي المعلومات ليست صحيحة بالكامل


رجع نابليون من مصر لفرنسا فى فجأة والفرنساويين استقبلوه استقبال الابطال. و فى سنة 1799 عمل انقلاب برلمانى و عسكرى على حكومة الديركتوار, ومحصلش اى اعتراضات عشان سوء اوضاع فرنسا وقتها و شهرة نابليون كجنرال عسكرى وانه بيعمل المعجزات. عشان يعمل حكمومه قنصليه و يعين نفسه قنصل اول مدى الحياه و من حقه يعين مين حيحكم بعده لما يموت, يعنى ملك بس مش بالاسم. بعد كدا بخمس سنين توج نفسه امبراطور الفرنساويين بحضور بابا الفاتيكان وتائسيسه الامبراطوريه الفرنسيه الاولى


</doc>
<doc id="8048" url="https://arz.wikipedia.org/wiki?curid=8048" title="اباتشى">
اباتشى

اباتشى هو اسم جماعى لعدد من المجموعات العرقيه المتصله من سكان الاميريكتين الاصليين فى امريكا .


</doc>
<doc id="8054" url="https://arz.wikipedia.org/wiki?curid=8054" title="سيد القمنى">
سيد القمنى

سيد محمود القمنى (13 مارس سنة 1947) Sayyid Al-Qemany هو مفكر مصرى سيكولارى (عالمانى) اتولد فى بلد اسمها قمن تبع مركز الواسطى فى محافظة بنى سويف ، واتخرج من كلية الاداب.

بيقول عن نفسه ان فى كتب اثرت فى مشوارة لما قراها زي كتاب اسبينوزا للدكتور فؤاد زكريا ، والتاني هو ( نحو آفاق أوسع) للكاتبة أبكار السقاف

اول كتاب كتبه كان اسمه رب الثورة ، وبعد كدة بدا يكتب كتب كتيرة زي الحزب الهاشمى و تأسيس الدولة الاسلاميه ، و الاسطورة والتراث ، و الفاشيون ، و الوطن ، و قصة الخلق ، و حروب الدولة الاسلاميه ، و النسخ فى القرأن. وله عمل جامد اسمه النبي موسى و اخر ايام الفراعنة ده غير كتابه المشهور شكرا بن لادن.

مع إن مؤلفات سيد القمنى ابحاث و دراسات علميه استخدم فيها مراجع كتيره موثقه و مش مجرد كلام خيالى لكن الظلاميين اللى ما بيعترفوش بالعلم والبحث و الفكر عارضوه وهددوا حياته.

فى 2 يناير 2012 عملت قناة " الأزهرى " برنامج مناقشه مابين إسلامويين و الدكتور القمنى. فى نهاية الحلقه اعتدوا على الدكتور القمنى بالضرب و شتموه بألفاظ وضيعه و هددوه بالقتل و اتنقل و هو متصاب لمستشفى 6 اكتوبر العام للعلاج.

فاز المفكر المصرى الدكتور سيد القمنى بجايزة الدولة التقديرية فى العلوم الاجتماعية لسنة 2009



</doc>
<doc id="8056" url="https://arz.wikipedia.org/wiki?curid=8056" title="عبله كامل">
عبله كامل

عبلة كامل (17 سبتمبر 1960 -), ممثله مصرية.

اتخرجت من كلية الاداب قسم مكتبات سنة 1984

بدا مشوارها فى السينما مع مكتشفها المخرج العالمي جدا يوسف شاهين فى فيلم وداعا بونابرت سنة 1985 و رغم ان الدور كان صغير الا انه شد الانظار اليها وبدات تمشى على طريق المجد ، وبعد كده برضو عملت فيلمها التاني مع يوسف شاهين اليوم السادس ، وبعد كدة طلبتها سيدة الشاشة العربية فاتن حمامة بالاسم فى فيلمها يوم حلو يوم مر

عملت اعمال تلفزيونية كتير لكن اولها كان ليالى الحلمية مع المؤلف اسامة انور عكاشة وكان دور رقية البدري فى ليالى الحلمية النقلة الحقيقية فى حياتها والنقاد اشادوا بيها لابعد الحدود ، بعد كدة عملت اعمال كتيرة فى التلفزيون زي لن اعيش فى جلباب ابى مع نور الشريف واخرها كان ريا وسكينة مع سمية الخشاب وصلاح عبد الله

هى اساسا بتقول عن نفسها انها فنانة مسرح وخاصة ان مسرح الجامعة هو اللى لفت انتباها لدخول عالم الفن بالرغم من ان اسرتها كانت معارضة وكانت اول مسرحية واشهر مسرحية ليها مع محمد صبحي باسم وجهة نظر فى بداية التسعينات

لها افلام كثير زي «صراع الاحفاد» مع نور الشريف وصلاح السعدني. وفيلم الفانتازيا «سيداتي أنساتي» للمخرج رأفت الميهي، و«سارق الفرح» مع داوود عبد السيد، واللى عملت فيه شخصية فتاة ليل و سواق الهانم مع احمد زكي. وكلها افلام كانت جامدة . لكن عام 2002 عملت فيلم «اللمبي» مع للفنان محمد سعد، واللى خلى النقاد ينتقدوها بسبب ان فنانة زيها عملت الدور ده

لكن الفيلم اللى فجر ازمة بين مشجعين الكره فى مصر هو فيلم سيد العاطفي وخاصة ان كان ليها مقطع بييجي على التلفزيون بتقول فيها خدوا سته رايح .. خدوا اربعه جاى لدرجة خلت الصحف الزملكاوية فى مصر تنتقدها بشده


</doc>
<doc id="8069" url="https://arz.wikipedia.org/wiki?curid=8069" title="نينو برافو">
نينو برافو

لويس مانويل فيرى لوبيس ("Luis Manuel Ferri Llopis")‏ (3 اغسطس 1944 -- 16 ابريل ، 1973) المعروف بإسم نينو براڤو كان نجم غنا دولى من اسبانيا.اتولد بالقرب من فالنسيا. و كان ابن مندوب مبيعات و انتقل لفالنسيا فى سن تلات سنين.

اتولد فى بلد صغيرة فى ڤالينسيا لما كان عنده ستاشر سنه اشتغل فى محل جواهرجى فى ڤالنسيا, و كان بيجمع بين الشغل مع حبه للغنا و اسس أواخر سنة 1962 مجموعة "الاسپان" مع اصحابه سلڤادور فيليكس و سانشيز اراندا . الثلاثى أخد شعبية فى حى ساجونتو فى العروض و المهرجانات الشعبيه.


</doc>
<doc id="8071" url="https://arz.wikipedia.org/wiki?curid=8071" title="ايلسا جيدلو">
ايلسا جيدلو

ايلسا جيدلو (1898 – 1986) كانت شاعره امريكيه اتنشرلها فى سنة 1923 اول مجلد فيه اشعار بتتكلم عن الحب المثلي بشكل معلن فى الولايات المتحدة: (على خيط رمادي). روجت للروحانيات البديلة زي البوذية وعبادة الالاهات.


</doc>
<doc id="8072" url="https://arz.wikipedia.org/wiki?curid=8072" title="1898">
1898



</doc>
<doc id="8090" url="https://arz.wikipedia.org/wiki?curid=8090" title="فرانك غرب افريقى">
فرانك غرب افريقى

الفرانك الغرب افريقى (الكود XOF)دا عملة بتستعملها تمان دول فى غرب افريقيا:بينين ، بوركينا فاسو ، كوت ديفوار ، غينيا بيساو ، مالى ، النايجر ، السينيجال و توجو. العمله دى بيترمز لها بالتلات حروف CFA اللى هى اختصار لاسم بالفرنساوى Communauté financière d'Afrique و معناه المؤسسه الماليه بتاعة افريقيا.الفرانك الواحد فيه 100 سنتيم.


</doc>
<doc id="8092" url="https://arz.wikipedia.org/wiki?curid=8092" title="فرانك وسط افريقى">
فرانك وسط افريقى

الفرانك الوسط افريقى (الكود XAF)دا عملة بتستعملها ست دول فى وسط افريقيا:كاميرون ، جمهورية افريقيا الوسطى تشاد ، جمهورية الكونجو غينيا الاستوائيه و الجابون ، العمله دى بيترمز لها بالتلات حروف CFA اللى هى اختصار لاسم بالفرنساوى Communauté financière d'Afrique و معناه المؤسسه الماليه بتاعة افريقيا.الفرانك الواحد فيه 100 سنتيم


</doc>
<doc id="8102" url="https://arz.wikipedia.org/wiki?curid=8102" title="دولة رفاهيه">
دولة رفاهيه

يعني ان الدولة قادرة على توفير مستوى معيشة كويس من مرتبات عالية وتأمين صحي لكل المواطنين , ده غير الخدمات العامه بانواعها واشكالها من حدايق ومنتجعات فى الاحياء والمرافق العامه وتوفير التعليم مجاناً و زي كده.


</doc>
<doc id="8103" url="https://arz.wikipedia.org/wiki?curid=8103" title="دولار زيمبابوى">
دولار زيمبابوى

الدولار الزيمبابوى (الكود :ZWL ، الرمز:Z$ او $) هذه هى العمله الرسميه الخاصة بدولة زيمبابوى و الدولار
الواحد فيها يساوي 100 سنت


</doc>
<doc id="8104" url="https://arz.wikipedia.org/wiki?curid=8104" title="كواتشا زامبى">
كواتشا زامبى

الكواتشا الزامبى (الكود :ZMK ، الرمز:ZK) دى العمله الرسميه بتاعة زامبيا و الكواتشا
الواحده فيها 100 انجوى.


</doc>
<doc id="8122" url="https://arz.wikipedia.org/wiki?curid=8122" title="1668">
1668



</doc>
<doc id="8123" url="https://arz.wikipedia.org/wiki?curid=8123" title="جورج بايرون">
جورج بايرون

چورچ جوردون بايرون George Gordon Byron ، بايرون البارون الساتت ، ( لندن ، انجلترا ، 22 يناير 1788 - ميسلوجنى ، اليونان ،19 ابريل 1824) كان شاعر بريطانى وشخصية بارزة فى المدرسة الرومانسية فى الشعر. بايرون بيعتبر واحد من اعظم الشعرا الاوروبيين اللى اعماله ما زالت لحد دلوقتي بتقرأ على نطاق واسع وليها تأثيرها سواء فى العالم المتحدث بالانجليزى او خارجه.

اعمال چورچ بايرون على موقع مشروع جوتنبرج


</doc>
<doc id="8131" url="https://arz.wikipedia.org/wiki?curid=8131" title="دونج فييتنامى">
دونج فييتنامى

الدونج الفييتنامى (الكود :VND ، الرمز:₫) دى العمله الرسميه بتاعة فييتنام من اول 3 مايو 1978 و الدونج
الواحد فيه 10 هاو.


</doc>
<doc id="8133" url="https://arz.wikipedia.org/wiki?curid=8133" title="بوليفار فينيزويلى">
بوليفار فينيزويلى

البوليفار الفينيزويلى (bolívar fuerte)(الكود :VEF ، الرمز:Bs.F) دى العمله الرسميه بتاعة فينيزويلا من اول 1 يناير 2008 و البوليفار 
الواحد فيه 100 سينتيمو.


</doc>
<doc id="8135" url="https://arz.wikipedia.org/wiki?curid=8135" title="ايلات">
ايلات

ايلات او ايله او ام الرشراش مدينه اسرائيليه موجوده فى غرب خليج العقبه، احتلتها اسرائيل فى 10 مارس 1949، بعد اعلان وقف اطلاق النار بين العرب و اسرائيل. كان فيه حاميه اردنيه برا الموقع، وكان قائدها انجليزى لكنها انسحبت يوم 9 مارس، من غير توفير حمايه بديله للموقع اللى كانت فيه كمان حاميه مصريه. و ده ادا الفرصه للاسرائيليين انهم يدخلوا الموقع من غير اى معارك.

تاريخياً ايله (ام الرشراش) مش من ضمن حدود مصر <ref name="ياقوت، 292/ج1">ياقوت، 292/ج1</ref>، و كانت حسب المصادر العربيه القديمه قريه لليهود، وبتعتبر اول الشام و اخر الحجاز وكان بيعدى عليها الحجاج وهما فى طريقهم للحجاز .



</doc>
<doc id="8158" url="https://arz.wikipedia.org/wiki?curid=8158" title="الان تورينج">
الان تورينج

الان ماثيسون تورينج ("Alan Mathison Turing")‏ ‏(اتولد 23 يونيه سنة 1912 فى لندن و مات يوم 7 يونيه 1954) كان عالم كمبيوتر بريطانى، عالم رياضيات، عالم بالمنطق ومحلل شفرات و بيعتبر مؤسس علم الكومبيوتر . درس فى جامعة برينستون، من سنة 1936، و لحد سنة 1938


</doc>
<doc id="8167" url="https://arz.wikipedia.org/wiki?curid=8167" title="1277">
1277




</doc>
<doc id="8185" url="https://arz.wikipedia.org/wiki?curid=8185" title="بى-52">
بى-52

البى-52 (B-52)دى طياره عسكريه امريكانيه بتطير لمسافات طويله و بيستعملوها فى قذف القنابل التقيله و مشهوره باسم الستراتوفورتريس (Stratofortress) (يعنى القلعه الطايره او اللى بتطير فى منطقة الستراتوسفير).

الطياره البى-52 اتصممت سنة 1948 و طارت لأول مره سنة 1952 عشان تقدر تشيل القنابل النوويه و توصل للاتحاد السوفييتى و لكنها اثبتت قدرتها على انها تعمل مهمات عسكريه تانيه كتير و فى بعض الطيارات اللى تنتها فى الخدمه طول القرن العشرين و لسه لحد دلوقتى بتستعمل.

الطياره البى-52 طولها 49 متر و عرضها (م الجناح للجناح) بيساوى 56 متر.الطياره بيحركها 8 مواتير نفاثه (Jet-engine) اربعه تحت كل جناح و اقصى سرعه ليها بتوصل ل 960 كم/ساعه و ممكن فى المتوسط تتطير بسرعة 600 كم/ساعه.طاقم الطياره بيتكون من ست اشخاص و عندها مدفع واحد بس بيشتغل بالريموت كونترول و بيستخدموه فى الدفاع و مكانه قرب الديل بتاع الطياره.

ما بين سنة 1952 و 1962 انتجت شركه بوينج تمان موديلات م البى-52 و اهمهم كانو الموديلات ال دى(D) و الجى(G) و الاتش (H)
فى اثناء حرب فييتنام، الموديل دى (B-52D)اتحور عشان يقدر يشيل حموله وزنها تمانتاشر الف (18,000) كيلوجرام م القنابل
الموديل جى (B-52G) اتحور عشان يقدر يضرب فييتنام الشماليه و عشان كدا زودو له خزان وقود اضافى و بكدا وصل المدى بتاع الطياره ل ستاشر الف (16,000) كيلومتر وممكن تطير من امريكا الى روسيا بدون توقف والعودة



</doc>
<doc id="8188" url="https://arz.wikipedia.org/wiki?curid=8188" title="شلل اطفال">
شلل اطفال

شلل الاطفال (poliomyelitis او infantile paralysis) دا مرض فيروسى معدى بيصيب الجهاز العصبى بتاع الانسان (و خصوصا الاطفال).المرض بيبتدى باعراض عامه و عشان كدا صعب يتشخص اول ما بيصيب الواحد بيجيله سخونيه و صداع و تعب و غثيان و وجع او تشنجات (شد) فى العضلات و بينتهى بشلل تام فى رجل واحده او رجلين و ممكن كمان يتسبب فى شلل فى عضلات الزور و الصدر.
اكتر من نص حالات الشلل بتيجى للاطفال تحت خمس سنين و حوالى 1 % بس م الناس اللى بيتصابو بالفيروس بيجيلهم شلل.

و المهم ان الكل يعرف ان المرض دة وحش اوييي ولالزم نعالجه قشطه


</doc>
<doc id="8189" url="https://arz.wikipedia.org/wiki?curid=8189" title="حسن الصباح">
حسن الصباح

حسن بن على بن محمد الصباح الحميرى . - اتلقب بـ السيد و شيخ الجبل ( ايران ، اواسط القرن 11 - قلعة ألموت ، ايران ، 23 مايو 1124 ) ، مؤسس جماعة الحشاشين فى إيران ( 1090 ) فى قلعة ألموت الجبليه اللى عملها مقر لقيادته. أبوه كان بينتمى للمسلمين الشيعه الاسماعيلية فى الكوفه فى العراق و هاجر على ايران و بيتقال ان اصله عربى من اليمن .

اتولد حسن الصباح فى ايران فى نص القرن الحداشر فى تاريخ مش معروف بالظبط فى مدينة مرو او فى مدينة قم اللى كانت معقل للشيعه الاثنى عشريه واللى ابوه كان بينتمى ليهم. و هو لسه صغير اتنقلت اسرته لمدينة الرى - جنب طهران دلوقتى - و اتلقى هناك تعليمه الدينى. مدينة الرى كانت مركز لنشاطات طائفة الاسماعيليه من القرن التاسع .

حسن الصباح من صغره كان بيحب يتعلم ، و لما بقى عنده 17 سنه ابتدا يتأثر بتعاليم الدعاه الاسماعيليين فى مدينة الرى. عن الفتره دى بيقول فى مذكراته : " لغاية ما بقى عندى سبعتاشر سنه قعدت ادرس و ابحث فى المعرفه ، بس فضلت على عقيدة اجدادى الاثنا عشريه. فى يوم قابلت رفيق ( لقب للاسماعيليين ) اسمه عميره زاراب كان من وقت للتانى بيروج لنظرية الخلفا فى مصر " و كمل : " عميره زاراب كان راجل له شخصيه قويه ، و لما ناقشنى اول مره قال لى ان الاسماعيليه بيقولوا كيت و كيت ، فقلت له لا يا صاحبى ما تقولش الكلام ده لانهم كفره و اللى بيقولوه ضد الدين. و استمرت الخصومات و المناقشات اللى قدر من خلالها يدمر عقيدتى و يثبت بطلانها ، انا ما ارضيتش اعترف بكده ، لكن جوايا كلامه كان ليه اثر كبير. عميره كان بيقول لى " لما تخلو للتأمل فى سريرك بالليل حا تعرف ان اللى بأقولهولك مقنع " " .

افترق حسن الصباح و عميره ، لكن حسن استمر فى قراية كتب الاسماعيليه ، و اقنعته حاجات و حاجات تانيه ما اقنعتهوش. و بعد شويه عيي عيا جامد خلاه يفتكر انه حا يموت قبل ما يوصل للحقيقه ، و بعد ما خف لقى مدرس اسماعيلى جديد درس له تعاليم الاسماعيليه لغاية ما اقتنع ، و مابقاش قدامه غير انه يأدى يمين الولاء للامام الفاطمى. حلف حسن قدام مبشر اسماعيلى نايب عن عبد الملك بن عطاش كبير الدعاه الاسماعيليين فى غرب ايران و العراق ، وفى اوائل صيف 1072 وصل عبد الملك بن عطاش شخصياً لمدينة الرى ، و قابل حسن الصباح ، و وافق على انضمامه ، و حدد له مهمه معينه فى الدعوه ، وطلب منه انه يسافر مصر عشان يسجل اسمه فى بلاط الخليفه الفاطمى فى القاهره.

حسن ما راحش مصر على طول. ساب مدينة الرى سنة 1076 و راح على أصفهان و منها طلع على أذربيجان و بعدها راح على ميافارقين و هناك طرده قاضى المدينه بعدما حسن نفى سلطة العلما السنه و أصر على إن الإمام وحده هو اللى ليه الحق فى تفسير الدين ، فكمل رحلته لغاية ما وصل فلسطين عن طريق ارض الجزيره و سوريا و بيروت و من هناك أخد مركب و وصل مصر فى 30 اغسطس سنة 1078 فى زمن المستنصر بالله خامس خلفا الفاطميين و ابو نزار اللى بتتنسب ليه " النزاريه " .

قعد حسن فى مصر حوالى تلت سنين قضاهم مابين القاهره و اسكندريه و بعدين بيتقال انه اختلف مع امير الجيوش بدر الجمالى ، فأتسجن و اطرد من مصر على متن مركب للأفرنج رايحه على شمال افريقيا ، لكن المركب غرقت ، لكن نجى و نقلوه على سوريا ، فسابها و راح بغداد و منها على أصفهان اللى وصلها فى 10 يونيه 1081.

لمدة تسع سنين فضل حسن الصباح يسافر و يتنقل فى ايران و بعدين ابتدا يركز على اقصى منطقه فى شمال ايران فى الهضبه المعروفه باقليم الديلم اللى كان بيسكنها شعب محارب مستقل. الاسلام كان انتشر فى الديلم بالتغلغل السلمى مش بالحرب ، لكن سكان الديلم كانت لهم ذاتيه سياسيه و دينيه فكانت بتحكمهم اسر مستقله و كان عندهم تفسير خاص لعقيدتهم. من القرن التامن منطقة الديلم بقت مركز للنشاط الشيعى الخارج عن طاعة الخلفا العباسيين السنه فى بغداد. فى القرن العاشر تحت حكم بنى بويه قدر الديلم انهم يفرضوا سيطرتهم على معظم نواحى ايران و العراق و فى فتره معينه بقم اوصيا على خلفا بغداد و فضلوا ع الوضع ده لغاية ما السلاجقه انهوا سيطرتهم و ضغطوا عليهم فى الديلم نفسها.

دعوة حسن الصباح الجهاديه نجحت فى الديلم و مازندران و الناس هناك اللى كانوا اصلاً بيميلوا للعنف و الحروب اتعاطفوا معاه. حسن كان بيتفادى المدن و كان بيفضل انه يتنقل من مكان لمكان عبر الصحرا و فى الاخر استقر فى دمغان و حولها لقاعده بيبعت منها الدعاه لجذب سكان الجبال و بعد ما قعد تلت سنين فى دمغان اتنبهت له السلطات و امر الوزير نظام الملك بإعتقاله لكن حسن فلت و هرب عن الطريق الجبلى على قزوين.

حسن الصباح فى تنقلاته ماكانش مهتم بس بنشر دعوته و كسب انصار ، لكن كان مهتم كمان بانه يلاقى حته مناسبه يحولها لقاعده ليه. ما كانش عايز مكان فى مدينه يستخبى فيه من السلطات ، لكن معقل حقيقى منيع ما حدش يقدر يوصله وهو بيحارب امبراطورية السلاجقه.

لقى حسن قلعة ألموت Alamot مكان مناسب ليه. قلعة ألموت دى كانت حصن فوق صخره عاليه وسط جبال البورج على ارتفاع 6000 قدم من سطح البحر و مش ممكن الوصل ليها إلا عبر طريق ضيق منحدر جداً و مليات منعطفات. و بيتقال ان القلعه بناها ملك قديم من الديلم و اتسمت بالديلمى ( ألوه أموت ) و معناه تعليم النسر او عش النسر، و بعدين جددها حاكم من العلويين سنة 860 ، و فضلت فى ايد العلويين لغاية ما حسن الصباح وصلها و قدر يدخلها فى 4 سبتمبر 1090 ، و يستخبى جواها من غير علم حاكمها ، و يضم رجاله فيها للعقيده الاسماعيليه عن طريق الدعاه ، فاتمردوا على حاكمها و طردوه منها ، و أخدها حسن الصباح و بيتقال انه ساب الحاكم يمشى و اداله 3000 دينار دهب كتعويض.

من اليوم ده بقى حسن الصباح سيد قلعة ألموت ، و من يوميها قعد فيها و ما خرجش منها لمدة خمسه و تلاتين سنه ، و فى المده دى ما خرجش من بيته جوه القلعه الا مرتين طلع فيهم ع السطوح. حسن اللى عاش فى بيته عيشه متقشفه كان بيقضى وقته فى القرايه و كتابة كلام الدعوه و تجهيز خططه.

فى الاول كان قدام حسن حاجتين ، كسب انصار جداد ، و السيطره على قلاع تانيه، فبقى يبعت دعاه للقرى فى منطقه " رودبار " القريبه ، و يبعت ميليشيات ياخدوا القلاع ، و كانوا بيعملوا كده عن طريق الخدع الدعائيه ، و لو فشلوا كانوا بيقتلوا الناس و يرتكبوا مجازر و ياخدوا القلاع و الاماكن الصالحه لبنا قلاع حصينه. و قدر حسن الصباح من الاستيلاء على قلعة لاماسار Lamasar عن طريق هجمات شنتها مليشياته عليها بين سنة 1096 و 1102 بقيادة " كيا بزرجميد " ، اللى استولى على القلعه و حكمها عشرين سنه ، و دى كانت قلعه استراتيجيه مهمه قايمه على صخره مدوره بتطل على شاه رود ، و عن طريقها قدر حسن الصباح يدعم قوته فى كل منطقة رودبار.

فى سنة 1091 بعت حسن الصباح دعاه لمنطقة كوهستان الجبليه على الجحدود الحاليه بين ايران و افغانستان. المنطقه دى كانت فى بدايات الاسلام مناطق بيعيش فيها المجوس الزرادشتيين و بعدين بقت معقل للشيعه و غيرهم من المنشقين الدينيين. قدر حسن الصباح انه يضم سكان المنطقه دى عن طريق استغلال حالة التذمر اللى كانت هناك ضد السلاجقه و بقت المنطقه تابعه للاسماعيليين. حسن الصباح كان بيستغل تذمر الناس من السلاجقه و تراثهم الموالى لأفكار الشيعه و الاسماعيليين و قدر بالطريقه دى انه يسيطر على اقاليم و قلاع كتيره.

جزء من دعاة حسن الصباح كانوا بينشروا افكارهم و بيدعموا نفسهم فى المناطق النائيه، و جزء تانى كان اختصاصهم المراكز الرئيسيه جوا العالم السنى و السلچوقى. اول عملية اغتيال معروفه قام بيها الاسماعياليين كانت فى مدينه صغبره اسمها سافا قرب مدينة الرى. فى العمليه دى اغتالوا مؤذن جامع كانوا عايزين يجندوه لكن رفض فخافوا انه يبلغ عليهم فقتلوه. و بيقول المؤرخ ابن الأثير ان دى كانت اول عملية اغتيال قام بيها اتباع حسن الصباح. الوزير نظام الملك امر بإعدام زعيم الجماعه اللى قامت بعملية الاغتيال و كان راجل نجار اسمه طاهر ، و ده كان اول واحد يعدم من طايفة حسن الصباح.

فى سنة 1092 بدأ السلاچقه فى مواجة حسن الصباح عسكرياً ، فبعت سلطانهم ملكشاه حملتين ، واحده على قلعة ألموت ، و التانيه على كوهستان لكن ميليشيات حسن الصباح قدرت تتصدى لقوات السلاجقه بمساعدة الاهالى المتعاطفين معاهم فى روبارد و قزوين و انسحبت القوات من كوهستان بعد وفاة السلطان ملكشاه سنة 1092.

بعد كده ضرب حسن الصباح ضربه كبيره باغتيال الوزير نظام الملك نفسه فى 16 ديسمبر 1092 ، فى منطقة ساهنا فى اقليم نهاوند ، عن طريق فدائى ( تسمية الحشاشين للى بيقوموا بعمليات الاغتيال ) متنكر فى زى راجل صوفى. حسن الصباح وضب خطة اغتيال نظام الملك بعنايه. و بيحكى المؤرخ رشيد الدين ان السيد حسن الصباح نصب شباكه و فخاخه لاصطياد هدف كبير زى نظام الملك وانه بكده ذاع صيته و اشتهر و أرسى اسس الفدائيه ، و بعد ما نجحت العمليه قال حسن الصباح : " قتل هذا الشيطان هو بداية البركة ". اغتيال نظام الملك كانت من اول عمليات الاغتيالات الكبيره اللى مارسها الحشاشين ، و كانت بدايه سلسله طويله من الاغتيالات اللى قام بيها الحشاشين ضد ملوك و امرا و قادة جيوش و رجال دين.

العمليات اللى كان بيقوم بيها الحشاشين كانت بتعتبر مؤامرات ضد الدين و المجتمعات ، لكن بالنسبه لرفاقهم الاسماعيليين العمليات دى كانت حرب ضد اعداء الإمام ، وإن الفداويه مؤمنين تقاه ، و بقتلهم لرجال الدوله و الدين بيقدموا دليل على ايمانهم و ولائهم و بينولوا البركه الخالده.

الطايفه دى اتسمت بالحشاشين اللى جت منها كلمة " اساسين " Assassin ، و معناها " شخص بيقوم بعملية إغتيال " ، لإن زعمائهم استخدموا الحشيش لمنح الفداويه ( اللى بيغتالوا ) و المبعوثين بتوعهم جرعات مسبقه من مباهج الجنه اللى مستنياهم بعد ما ينجحوا فى عمليات الإغتيال . الرحاله ماركو بولو اللى عدى على ايران سنة 1273 ، وصف قلعة ألموت و قال ان كان فيها جنينه كبيره مليانه بأشجار الفاكهه ، و فيها قصور و جداول بتفيض بالخمره و اللبن و العسل و المايه ، و بنات جميله بتغنى و ترقص و تعزف موسيقى ، ده لإن شيخ الجبل كان عايز يوحى لأتباعه ان الجنينه دى هى الجنه ، و كان ممنوع على أى حد إنه يدخلها الا اللى اتقرر ليهم انهم يبقوا حشاشين. كان شيخ الجبل بيدخلهم فى القلعه فى مجموعات و يشربهم مخدر يخليهم يناموا ، و بعد ما يناموا كان بيأمر إنهم يشيلوهم و يحطوهم فى الجنينه ، فكانوا لما بيفوقوا بيفتكروا نفسهم فى الجنه بجد ، و بعد ما يشبعوا شهواتهم و ينبسطوا كانوا بيخدروهم تانى و يطلعوهم من الجنينه الجنه و يودوههم لشيخ الجبل ، فيركعوا قدامه و يسألهم هم جايين منين ، فيردوا " من الجنه " ، بعد كده كان الشيخ بيأمرهم بإنهم يروحوا يغتالوا فلان او علان ، و يوعدهم انهم لو نجحوا فى المأموريه حا يدخلهم الجنه تانى ، و لو اتقتلوا حايبعت لهم ملايكه توديهم على هناك .

فى سنة 1094 واجه حسن الصباح و الاسماعيليه أزمه كبيره بعد ما مات الخليفه الفاطمى المستنصر ، إمام العصر و رئيس العقيده ، و ساب وراه منازعات وراثيه. الاسماعيليه فى ايران رفضوا الاعتراف بخليفته على العرش و أيدوا ابنه الكبير المطرود نزار. قبل موت الخليفه الفاطمى الاسماعيليه فى ايران كانوا ، على الاقل شكلياً ، تحت سلطة الخليفه الفاطمى ، الامام و الداعى الاكبر فى القاهره. حسن الصباح كان فى النظام مجرد عميل لزعماء الفرقه فى مصر و نايب لعبد الملك بن عطاش و خليفته. بعد موت الخليفه فى القاهره حصل انقسام كامل و بقم الاسماعيليه فى ايران مش تابعين لسيطرة الزعماء فى القاهره. واجه الاسماعيليه مشكله عويصه بخصوص شخصية الامام اللى هو الشخصيه المركزيه فى نظامهم الدينى و السياسى. فى الاول اعتبروا نزار هو الامام الشرعى بعد المستنصر ، لكن نزار مات فى سجن فى اسكندريه. النزاريين قالوا انه مامتش بجد لكن اختفى و حا يرجع تانى على هيئة المهدى المنتظر و ده معناه ان خط الائمه انتهى. مش معروف بالظبط ايه كان موقف حسن الصباح فى الموضوع ده لكن ظهرت نظريات ان الامامه اتنقلت لحفيد نزار اللى اتنقل فى السر لقلعة ألموت ، و نظريه تانيه قالت ان كان فيه محظيه حامل من نزار نقلوها لقلعة ألموت و ولدت فيها الامام الجديد. من الوقت ده اسماعيلية ايران و حشاشين قلعة ألموت بقى اسمهم " نزاريين " و بقم اعداء للخليفه الفاطمى فى القاهره زى ما هم اعداء للخليفه العباسى فى العراق و سلطان السلاجقه.فى سنة 1121 إغتيل الوزير الافضل قائد الجيوش فى القاهره و فى قلعة ألموت عمل حسن الصباح احتفال مدته سبع تيام بالمناسبه دى. و بعت الخليفه الامر بأحكام الله جواب كتبه المأمون كاتم اسرار الدوله من القاهره لحسن الصباح ، يطلب منه انه يرجع للحق و ينبذ اعتقاده فى إمامة نزار. لكن ظهرت مؤامره جديده جايه من ألموت لاغتيال المأمون ، فإتاخدت اجراءات جامده على الحدود المصريه لمنع تسلل عملاء الحشاشين جوه مصر. الحشاشين فرقوا فلوس على عملائهم و ديولهم فى مصر عشان يساعدوهم فى تنفيذ العمليه. لكن اتقبض على عدد كبير من عملاء الحشاشين فى مصر و اتلقت معاهم مبالغ كبيره بعتهلهم حسن الصباح. وبيحكى المؤرخ ابن ميسر ان السلطات فى مصر قدرت تحاصر الحشاشين و ترصد تحركاتهم من وقت خروجهم من قلعة ألموت ، و اتدهورت العلاقات أكتر بين حسن الصباح و الحكومه فى مصر.

استمرت الصراعات المسلحه بين الحشاشين و السلاجقه و اتوسعت مناطق حسن الصباح و قدر الحشاشين يستولوا على قلاع جديده لكن السلاجقه قدروا يحتوهم و يقتلوا عدد كبير منهم من ضمنهم ابن العطاش من غير ما يقدروا يقضوا عليهم او يستولوا على قلعة ألموت.

فى مايو 1124 عيي حسن الصباح و حس ان نهايته قربت فإ ختار خليفته كيا بزرك أميد ( برزجميد ) ، و كلف ناس بشئون الدعوه و الإداره و قيادة القوات ، و قالهم يشتغلوا مع بعض لغاية ما يظهر الامام المستتر و يتولى شئون الطايفه. اتوفى شيخ الجبل ، السيد حسن الصباح فى 23 مايو 1124 فى قلعة ألموت.

حسن الصباح كان كمان مفكر و كاتب و ليه نصين واحد عن قصة حياته و التانى فى اللاهوت. وصفه ابن الأثير بإنه كان راجل حاد الذهن عليم بالهندسه و الحساب و الفلك و السحر و حاجات تانيه كتيره ، و ذكر القلقشندى إنه كان بارع فى علم الهندسه و الحساب و النجوم.

حسن الصباح كان بيحظى بإحترام كبير عند الاسماعيليين بإعتباره محرك " للدعوه الجديده " ، يعنى النظرية الاسماعيليه المعدله اللى ظهرت بعد الإنشقاق عن القاهره ، و اللى حافظ عليها و طورها الاسماعيليه النزاريين. حسن الصباح عمره ما ادعى انه الامام ولكن ممثل الامام بس ، و بعد الامام ما اختفى بقى هو زعيم الدعوه و الحجه يعنى البرهان او نبع المعرفه بتاع الامام المستتر ، و الرابط الحى بين خط الائمه الظاهرين زمان و فى المستقبل. النظريه الاسماعيليه بتعتبر نظريه شموليه و اللى بيؤمن بيها مالهوش حق الاختيار و ما عليهوش غير انه يتبع " التعليم " و بس. الامام فى النظريه دى هو المصدر الاخير للإرشاد ، و " ممثله المعتمد " هو المصدر المباشر. الناس مش من حقهم تختار الامام ، و مش من حقهم يصدروا احكام فى امور الدين و الشريعه. فى النظريه دى الاله هو اللى بيعين الإمام و الإمام هو مستودع الحقيقه ، و الحق ليه وحده فى التشريع بعقله او بالنقل. الإمام الاسماعيلى هو الإمام الحقيقى و اللى بينافسوه و بيعارضوه مغتصبين و تعاليمهم مزيفه. النظريه دى اللى بتركز على الولاء المطلق و الطاعه الكامله بقت سلاح فى ايد المعارضه الثوريه السريه بعد ما ظهرت مطاعن فى الخلافه الفاطميه. الإنشقاق عن القاهره و نقل الولاء لإمام مستتر أجج مشاعر الاسماعيليين و حسن الصباح اطلق عنانهم و وجههم .

بعد وفاة حسن الصباح حكم الحشاشين سبع حكام كان اخرهم ركن الدين خورشاه بن علاء الدين. فضلت قلعة ألموت قايمه كمركز للحشاشين فى إيران لغاية ما اقتحمها المغول بقيادة هولاكو و قضوا على الحشاشين فى ايران سنة 1256 ، و بعدين كمل عليهم الظاهر بيبرس فى الشام سنة 1273.



</doc>
<doc id="8190" url="https://arz.wikipedia.org/wiki?curid=8190" title="لوجستيه">
لوجستيه

اللوجستيه - بالانجليزى : Logistics - معناها " فن الحساب " ، فى الاستراتيجيه العسكريه معناها نقل اسلحة و مؤنه للقوات المسلحه (الامداد و التموين)


</doc>
<doc id="8194" url="https://arz.wikipedia.org/wiki?curid=8194" title="كاتدرائية سيفييا">
كاتدرائية سيفييا

كاتدرائية سيڤييا من مزارات مدينة سيڤييا الرئيسية ,و اتبنت من سنة 1401 لسنة 1519 بعد الاسترداد على الموقع السابق للمسجد فى المدينة. و كاتدرائيه سيفييا من بين أكبر جميع كاتدرائيات القرون الوسطى الجرمانيه، سواء من حيث المجال والحجم.الكاتدرائيه من جوه هى الاطول فى اسبانيا ، و متزينه بشكل مسرف بكمية كبيرة من الذهب .

كاتدرائية سيڤييا هى تالت اكبر كاتدرائيه فى العالم و اعادت الكاتدرائيه استخدام بعض الاعمده من المسجد و من عناصر المسجد الخيرالدا ، كانت اصلا مئذنة ، اتحولت لبرج الجرس . و معروفه محليا باسم الخيرالدا ، .داخل البرج تم بناؤه مع التعليات بدل السلالم. ترتفع " الخيرالدا" شامخة فوق أسطح منازل سيفييا، وتعتبر أهم معالم المدينة، واتبنت سنة 1184 كمئذنة لمسجد سيفييا الكبير اللى اتحول مع مئذنته لكاتدرائية . ارتفاع الخيرالدا 90 متر، واتبنت القمة المتحركة حسب اتجاه الرياح فى القرن الستاشر، و الخيرالدا اتعرفت بالاسم ده نسبه للتمثال فى أعلاها .
يواجه كاتدرائيه سيفييا الكازار اللى كان قصر المدينة القديمة المغاربى ؛ البنا ابتدا سنة 1181 واستمر لاكثر من 500 سنه فى عصر النهضه. الجناين هى خليط من التقاليد المغاربيه ، الأندلسيه ، و المسيحيه. اتبنت دار بلدية سيڤيا ، فى القرن الستاشر . واتبنت الساحة الجديده (بلازا نويڤا) فى القرن التسعتاشر بأسلوب تقليدى حديث.

سنة 2006 اعلنت نتايج بحث قام بيه فريق من "جامعة جرانادا" عن عضم شخص مدفون فى كاتدرائية سيفييا، اثبت فيه انه عضم كريستوفر كولومبوس (1451 ـ 1506).


</doc>
<doc id="8196" url="https://arz.wikipedia.org/wiki?curid=8196" title="عقرب الاول">
عقرب الاول

عقرب الاول هو اول واحد من اتنين من ملوك صعيد مصر اسمهم عقرب حكمو صعيد مصر , وده كان فى عصر قبل الاسر ،الملك التانى هو عقرب التانى المعروف كمان بإسم الملك العقرب
عقرب الاول مدفون فى المقابر الملكيه فى ام القعاب فى ابيدوس


</doc>
<doc id="8197" url="https://arz.wikipedia.org/wiki?curid=8197" title="الملك العقرب">
الملك العقرب

عقرب التانى هو تانى واحد من اتنين من ملوك صعيد مصر اسمهم عقرب حكمو صعيد مصر , و ده كان فى عصر قبل الاسر, الملك التانى هو عقرب الاول.


</doc>
<doc id="8202" url="https://arz.wikipedia.org/wiki?curid=8202" title="عبد الحليم حافظ">
عبد الحليم حافظ

عبد الحليم حافظ ، الاسم الفنى لـ عبد الحليم على شبانة (الحلوات، الشرقيه، 21 يونيه 1929 - لندن، 30 مارس 1977) ، مغنى مصرى كبير من اشهر المغنيين المصريين. اتلقّب بـ " العندليب الاسمر " اشتهر بالغنا الرومانسى و بيعتبر من احسن المغنيين فى الشرق الاوسط فى زمنه.

ولد عبد الحليم حافظ يوم 21 يونيه سنة 1929 فى الحلوات مصر. امه ماتت بعد ولادته ابوه مات قبل ما يبقى عنده سنه و بقى يتيم. دخل معهد الموسيقى قسم تلحين سنة 1943 و قابل الملحن كمال الطويل اللى كان فى قسم الغنا و اتخرجوا سنة 1949 و اترشح انه يسافر برّا بس اتلغى الترشيح و اشتغل مدرس فى طنطا و الزقازيق و القاهره. استقال من التدريس و اشتغل عازف فى فرقة الراديو سنة 1950 على الة الابوا "Oboe". اول اغنية غناها كانت "صافينى مره" اللى لحنها محمد الموجى, و قصيدة لقاء كمال الطويل بس الناس رفضتهم. بعد كده حقق النجاح. اشتغل مع ملحنين مهمين زى محمد الموجى و كمال الطويل و بليغ حمدى و محمد عبد الوهاب, اللى لحن له اغانى تانيه كتير (اهواك, نبتدى منين الحكايه, فاتت جنبنا).
بليغ حمدى و معاهم الشاعر محمد حمزه كانت من اغانيهم:
زى الهوا, سواح, حاول تفتكرنى, اى دمعة حزن لا, موعود.
غنا قصايد بالعربى من كلمات نزار قبانى, زى اغنية ”قارئة الفنجان“ و ”رسالة من تحت الماء“ , الاغنيتين من الحان الموسيقار محمد الموجي.

اتصاب بتليف الكبد بسبب مرض البيلهارسيا.

مات سنة 1977 فى لندن فى مستشفى كينجز كولدج "King's College" و كان عمرة 48 سنه, بسبب نزيف لدوالى المريئ نتجت عن فشل كبدى سببته بلهارسيا قديمة وزاد من خطورته اصابته التهاب كبدى الفيروسى سى (‏ Hepatitis C) بسبب نقل دم ملوث.

غنّا 230 اغنية و منهم اغنية ظهر بصوته بس ”ليه تحسب الايام“ فى فيلم ”الوداع“:



قدم للسيما 16 فيلم.


قدّم مسلسل راديو واحد: "ارجوك لا تفهمنى بسرعه" سنة 1973, مع نجلاء فتحى و عادل امام.


https://www.facebook.com/AbdelHalimHafez.ByNasserZarif


</doc>
<doc id="8212" url="https://arz.wikipedia.org/wiki?curid=8212" title="اسرة محمد على">
اسرة محمد على

حكمت اسرة محمد على باشا مصر حوالى 150 سنه، اتولى الحكم فيها منهم حداشر واحد بألقاب والى و خديوى و سلطان و ملك :




</doc>
<doc id="8215" url="https://arz.wikipedia.org/wiki?curid=8215" title="منسيوس">
منسيوس

منسيوس (بالصيني: 孟子) كان فيلسوف كوفوشي فى الصين القديمه.


</doc>
<doc id="8221" url="https://arz.wikipedia.org/wiki?curid=8221" title="جمهورية مصر">
جمهورية مصر

جمهورية مصر ( الجمهوريه المصريه ). قامت فى مصر فى 18 يونيه 1953 بعد الانقلاب اللى اتعرف باسم ثورة 23 يوليه 1952 بقيادة مجموعة ظباط جيش اتعرف تنظيمهم بالظباط الاحرار. بعد ما استولى الظباط على الحكم اجبروا الملك فاروق الاول على التنازل عن العرش لإبنه الطفل الصغير فؤاد التانى ومغادرة مصر ، فراح على ايطاليا ، و فضل ابنه ملك على مصر تحت وصاياة مجلس وصايه لغاية ما اعلنت الجمهوريه و انتهى العصر الملكى (1805 – 1953) اللى حكمت فيه اسرة محمد على.

فيه دلوقتى مطالب شعبيه و دعوه فى مصر بإستخدام الاسم ده بس كتسميه رسميه لمصر من غير اضافات.

حكم مصر فى فترة الجمهوريه :

8 عبد الفتاح سعيد حسين خليل السيسي


</doc>
<doc id="8229" url="https://arz.wikipedia.org/wiki?curid=8229" title="1155">
1155


</doc>
<doc id="8230" url="https://arz.wikipedia.org/wiki?curid=8230" title="1227">
1227



</doc>
<doc id="8231" url="https://arz.wikipedia.org/wiki?curid=8231" title="1542">
1542


</doc>
<doc id="8232" url="https://arz.wikipedia.org/wiki?curid=8232" title="1605">
1605



</doc>
<doc id="8237" url="https://arz.wikipedia.org/wiki?curid=8237" title="1788">
1788


</doc>
<doc id="8243" url="https://arz.wikipedia.org/wiki?curid=8243" title="969">
969


</doc>
<doc id="8249" url="https://arz.wikipedia.org/wiki?curid=8249" title="1285">
1285

الناصر محمد بن قلاوون


</doc>
<doc id="8251" url="https://arz.wikipedia.org/wiki?curid=8251" title="1341">
1341

الناصر محمد بن قلاوون


</doc>
<doc id="8253" url="https://arz.wikipedia.org/wiki?curid=8253" title="حى الجماليه">
حى الجماليه

حى الجماليه بيتمتع بشهره تاريخيه و عالميه لإن بيعتبر مجمع تراث القاهره من ساعة ما اتبنت. فيه الازهر ، و جامع الحاكم بأمر الله ، و الجامع الأقمر و غيرها ، و فيه اسوار القاهره ، و بواباتها ، و المدارس الأيوبيه و المملوكيه ، و خان الخليلى ، و الصاغه ، و النحاسين.

بيتقال ان التسميه بتتنسب للامير " جمال الدين محمود الاستادار " من عهد المماليك البرجيه بعد ما بنى فى الحى مدرسه سنة 1409 و كانت من أعظم مدارس القاهره. مساحة الحى العريق ده حوالى 2.5 % من مساحة القاهره الحاليه. من الشرق بيحده جبل المقطم اللى كان فوقه قلعة الجبل مقر إقامة و حكم سلاطين مصر ، و من الشمال حى الوايلى و الظاهر ، و من الغرب احياء باب الشعريه و الموسكى ، و من الجنوب حى الدرب الاحمر.

بيضم حى الجماليه 18 شياخه أهمها شياخة الجماليه و برقوق و قايتباى و البندقدار و المنصوريه و الدراسه و العطوف و قصر الشوق و الخواص و باب الفتوح و خان الخليلى و الخرنفش و بين السورين.

بيحد حى الجماليه التاريخي من الشرق شارع المعز لدين الله ومنطقة بين القصرين، ومن الشمال والغرب ابواب القاهره ، الفتوح و النصر ، وجزء من السور الفاطمى، ومن الجنوب شارع االازهر، فى العصر الفاطمى المنطقه دى كانت حوالى خمس القاهره و كانت فيها قصور الخلافه الفاطميه و ملحقاتها و بعد نهاية الدوله الفاطميه سنة 1171 على ايد صلاح الدين الايوبي اتدهور حال القصر الفاطمى و بقى بيسكن فى اجزاء منه عامة الناس وأسس الامير جهاركس الخليلى، و ده كان امير من احد امرا الدوله المملوكيه فى عهد السلطان الظاهر برقوق ، خان الخليلى سنة 1382 على أنقاض ترب الخلفا الفاطميين فى مصر التي اتعرفت باسم " تربة الزعفران "، وكانت على الجزء الجنوبى من قصر الخلافة الفاطمى.

فى سنة 1409، الامير جمال الدين يوسف الأستادار حل الوقفيات فى منطقة رحبة باب العيد و بنى مدرسه ، و من بعده سكنت عامة الشعب فى المنطقه فظهرت فيه الزقايق اللى اتشعبت مع مرور الايام و ظهر حى الجمالية.

شوف كمان : احياء القاهره


</doc>
<doc id="8258" url="https://arz.wikipedia.org/wiki?curid=8258" title="جورج التالت ملك المملكه المتحده">
جورج التالت ملك المملكه المتحده

چورچ التالت "George III"‏ ‏(George William Frederick;‏ 4 يونيه 1738 - 29 يناير 1820), كان ملك بريطانيا العظمى و ملك ايرلندا من 25 اكتوبر 1760 و لحد اتحاد البلدين فى 1 يناير 1801, وبعد الاتحاد چورچ التالت بقا لقبه ملك المملكه المتحده لحد ما مات. 
چورچ التالت كان كمان دوق براونسشوييج - لونيبورج و الامير الناخب من هانوفر فى الامبراطوريه الرومانيه المقدسه لحد ترقيته للقب ملك هانوفر يوم 12 اكتوبر 1814. و هو تالت ملك بريطانى لبيت هانوفر , لكن عكس الاتنين اللى قبله چورچ التالت اتولد فى بريطانيا و اتكلم انجليزى باعتباره لغته الأولى.
على الرغم من طول حياته چورچ التالت عمره ما زار هانوفر.


</doc>
<doc id="8261" url="https://arz.wikipedia.org/wiki?curid=8261" title="فاندال">
فاندال

الڤاندال ("vandal") كانت قبيله جرمانيه شرقيه دخلت اراضى الامبراطوريه الرومانيه فى القرن الخامس. الملك الجوثى ثيودوريك الكبير ملك الاوسترجوث وحاكم الڤيثجوث اتحالف مع الڤاندال و مع الفرنكيين تحت حكم كلوڤيس الاول.

اشهر هجمات الڤاندال هو نهب روما سنة 455, على الرغم من إنه ما كانش أكتر هجماتهم من ناحية التدمير لكن الثقافات الأوروبية اللى جت بعد روما القديمة ادت لارتباط اسم القبيله مع الاشخاص اللى تتسبب فى دمار مالوش معنى, و خصوصا تدمير الحاجات اللى اتعمل فيها جهد كبير.


</doc>
<doc id="8265" url="https://arz.wikipedia.org/wiki?curid=8265" title="1817">
1817


</doc>
<doc id="8281" url="https://arz.wikipedia.org/wiki?curid=8281" title="فرانسيسكو باتشيكو">
فرانسيسكو باتشيكو

فرانسيسكو پاتشيكو (Francisco Pacheco) ( سانلوكار دو باراميدا (Sanlúcar de Barrameda)، اسبانيا ، 1564 - سيڤييا، اسبانيا ، 27 نوفمبر 1654 )، كاتب و فنان و مؤرخ فنى. هو نفسه ما اتشهرش كفنان لكن فى اكاديميته درس لفنانين عمالقه زى دييجو دى سيلڤا اى ڤيلاثكيز (Diego de Silva y Velázquez)، و الونسو كانو (Alonso Cano)، و كتبته لكتاب " فن الرسم" (1649) (Arte de la pintura) اللى كان فيه كمان معلومات مهمه عن فيلاسكويز و فنانيين غيره. كتابه ده بيعتبر أهم كتاب عن فن الرسم الأسبانى فى القرن 17.

اتولد فرانسيسكو پاتشيكو فى سانلوكار دو بيراميدا ، ابوه كان خوان بيريز و امه ليونور ديل ريو ، وهو لسه صغير راحت الاسره على سيڤييا و درس هناك على ايد لويس فيرنانديز. اتاثر فى شبابه برسامين عصر النهضه الطلاينه و الفنان الجريكو. عمه كان رئيس كاتدرائية سيڤييا اللى اياميها كانت أكبر كاتدرائيه فى العالم المسيحى ، ومن عمه ده ورث الأكاديميه اللى علم فيها الرسامين الشبان. تدريسه فى الأكاديميه اداله شهره و كانت المكان اللى درس فيه فن الرسم لفنانين زى فيالسكويز و كانو.

مع ان پاتشيكو ما كانش فنان عظيم لكن كان مدرس كبير ، و اتشهر جداً و النبلا الاسبان كانوا بيبعتوله ولادهم عشان يعلمهم. و مع انه كان مدرس ملتزم لكن كان بيشجع تلاميذه على عمل اختبارات فنيه. لكن فى مواضيع الرسم الدينى كان ملتزم بمعايير الرسم السايده فى عصره . فى سنة 1618 اتعين مراقب و مراجع للرسومات الدينيه فى ديوان التفتيش المقدس فى سيڤييا. و شغلته دى كانت بتراقب الرسامين و بتمنع حصول تجاوزات فيها هرطقه.

پاتشيكو اعجب جداً بتلميذه ڤيلاثكيز و ساعده عشان يبدأ حياته الفنيه ، ونصحه انه يروح يرسم فى مدريد. فسافر على هناك ورسم دون لويس دو جونجورا اى ارجوتا. دون لويس كان من اشهر شعرا اسبانيا اياميها و كان من ادبا بلاط الملك فيليب الرابع. پاتشيكو كتب فى كتابه " فن الرسم " ان لوحة دون لويس لاقت نجاح كبير فى مدريد.

فوق كده ، پاتشيكو عرف ڤيلاثكيز بساعد الملك اليمين اوليفاريس اللى كان من عشاق الاداب و الفنون و كان هو كمان اصلاً من سيڤييا و كان پاتشيكو رسم قبل كده بورتريت ليه و كان بيزور پاتشيكو من وقت للتانى فى الاستوديو بتاعه اللى كان ملتقى للارستقراطيين و الادبا و الفنانين فى سيڤييا. اوليفاريس قدم ڤيلاثكيز للملك فيليب ، و بعد المقابله عينه رسام بلاطه الملكى و سمح له بالاقامه فى قصره فى مدريد.

العلاقات كانت حميمه جداً بين پاتشيكو و ڤيلاثكيز و اتوجت بجواز ڤيلاثكيز من بنت پاتشيكو " خوانا پاتشيكو " (Juana Pacheco) سنة 1618.

Brown, Dale (1969). The World of Velázquez: 1599–1660. New York: Time-Life Books. ISBN 0-8094-0252-1.


</doc>
<doc id="8285" url="https://arz.wikipedia.org/wiki?curid=8285" title="اسماعيل ياسين">
اسماعيل ياسين

اسماعيل ياسين (15 سبتمبر 1912 - 24 مايو 1972), وهو اصل اسمه الكامل اسماعيل ياسين علي نخلة , ممثل كوميدى اتولد فى السويس سنة 1912 ومات سنة 1972 
ابتدا سمعة كمطرب بعدين كمنولوجست وبعد كدا راح القاهرة فى الثلاثينات عشان يبدا كمطرب بس شكلة منعة من النجاح لكن خفة دمه خلته من نجوم المنولوج من سنة 1935 لـ سنة 1945 
الممثل المصرى التانى بعد شالوم اللى اتعمل افلام بـ اسمه 
(اسماعيل ياسين فى متحف الشمع - اسماعيل ياسين يقابل ريا وسكينة - اسماعيل ياسين فى الجيش - اسماعيل ياسين فى البوليس – اسماعيل ياسين فى الطيران – اسماعيل ياسين فى البحرية – اسماعيل ياسين فى مستشفي المجانين..).

مراته فوزية وله ابن واحد هو المخرج الراحل ياسين اسماعيل ياسين

"يا نور النبي".

"يا دهوتى ى ى ى "

عمل فرقة بـ اسمه من سنة 1954 لـ سنة 1966 شاركة فيه نجوم كبار و صحابه رياض القصبجى زينات صدقى ، حسن فايق ، عبد الفتاح القصرى.
استعان بعدد من المخرجين زى السيد بدير، محمد توفيق، عبدالمنعم مدبولى، نور الدمرداش.
اشتغل فى مسرحه عدد من النجوم زى: عبدالوارث عسر، شكرى سرحان، سناء جميل، تحيه كاريوكا.
اشتغل كبطل تاني فى مجموعة من الافلام لحد ما جات له الفرصة وعمل افلام بطولة لوحدة افلام بـاسمه


1. العاشق المحروم
فيلم 1954 غنا

2. يحيا الفن
فيلم 1948 غنا

3. الكل يغنى
فيلم 1947 غنا

4. نادوجا
فيلم 1444 غنا

العقل والمال - كرم الهوى (لبنان)
لقاء الغرباء (لبنان) - فرسان الغرام (لبنان)- عصابة النساء - طريق الخطايا


مسلسل تليڤزيون كان بيحكى قصة حياته بيتكلم عن النجم الكوميدى اسماعيل ياسين وإتسمّا كده لإن الفنان كان بيرسم الابتسامة على وشوش المشاهدين لافلامة وكان دايم الابتسام.قام ببطولة المسلسل الفنان المصري الرائع اشرف عبد الباقى 


</doc>
<doc id="8289" url="https://arz.wikipedia.org/wiki?curid=8289" title="حسين السيد">
حسين السيد

حسين السيد (ولد فى اسطنبول 15 مارس 1916 - توفى 27 مارس 1983)، شاعر و مغنى مصرى.مات في القاهرة.













الديكور
تمثيل
تأليف
موسيقى


</doc>
<doc id="8295" url="https://arz.wikipedia.org/wiki?curid=8295" title="1746">
1746


</doc>
<doc id="8299" url="https://arz.wikipedia.org/wiki?curid=8299" title="1640">
1640



</doc>
<doc id="8300" url="https://arz.wikipedia.org/wiki?curid=8300" title="1577">
1577



</doc>
<doc id="8305" url="https://arz.wikipedia.org/wiki?curid=8305" title="خداع اوباما (فيلم)">
خداع اوباما (فيلم)

فيلم خداع اوباما (إنجليزى: The Obama Deception) هو فيلم وثائقى, عمله المخرج و المذيع و الناشط السياسى ”أليكس چونز“ (إنجليزى: Alex Jones). الفيلم انتاج مستقل سنة 2009 و إتنشر على النت بسرعه جداً.

”الفيلم قاسى جداً و بيدمر اسطورة ان باراك اوباما بيشتغل لـ أحسن مصالح الشعب الأمريكى.

ظاهرة اوباما هى خدعه منحوته بـ عنايه من قادة النظام العالمى الجديد (إنجليزى: New World Order). هو بيتدفع كـ مُخلّص فى محاوله لـ خداع الشعب الأمريكى لـ قبول العبوديه العالميه.

امريكا وصلت لـ منعطف حساس فى خطط النظام العالمى الجديد. الموضوع مش عن اليمين او اليسار: هو عن حكومة عالم واحده. البنوك الدوليه بتخطط لـ نَهب الشعب الأمريكى و تحويلهم لـ عبيد فى سجن إفتراضى عالمى.

الفيلم غطّى كمان: اللى ’اوباما‘ بيشتغل ليهم, ايه الكدب اللى قاله, و أچندتهُ السياسيه الحقيقيه. و لو كان فيه حد عايز يعرف الحقايق و يقتحم كل الدعايات الإعلاميه دى, الفيلم ده حيبقى مفيد له.“




</doc>
<doc id="8308" url="https://arz.wikipedia.org/wiki?curid=8308" title="بيبى التانى">
بيبى التانى

بيبى التانى (2278 قبل الميلاد - 2184 قبل الميلاد) كان فرعون من الاسرة السادسة فى مصر القديمة. اسمه الملكى نفر كا رع بمعنى "جميل هو كا من جديد". هو اخر حكام المملكة القديمة , وصل للعرش فى سن ست سنين من عمره ، بعد وفاة ميرينرع الاول ، و عموما فترة حكم بيبى التانى بتعتبر أطول فترة حكم لملك فى التاريخ حوالى 94 سنة من سنة 2278 قبل الميلاد لسنة 2184 قبل الميلاد. و إن كان رقم 94 سنة مختلف عليه بعض علماء المصريات اللى بيقولو إن فترة حكم بيبى التانى أقصر من 94 سنة ,و إنها كانت حوالى مدة 64 سنة. .بيبى التانى كان ابن بيبى الاول والملكة انخسينمينريرع التانيه, حكمه مثل انخفاض حاد للمملكة القديمة. كل ما زادت سلطة ملوك النومات ,قلت قوة و سلطة فرعون.

والدته انخسينمينريرع التانيه حكمت على الأرجح كحاكم فى السنوات الأولى من حكمه.


</doc>
<doc id="8309" url="https://arz.wikipedia.org/wiki?curid=8309" title="ممفيس">
ممفيس

ممفيس - Memphis ، بال يونانى: Μέμφις ، - ، كانت العاصمة القديمه لأول مملكه فى مصر السفلى ، و عاصمة مصر فى عصر المملكه القديمه من وقت تأسيسها لحد حوالى 2200 قبل الميلاد. و بعد كده لفترات أقصر فى المملكة الجديدة . و مركز إدارى طول التاريخ القديم.

ممفيس بتعتبر من اعظم عواصم مصر القديمه. ارتبطت نشإتها بقيام الوحده بين دلتا النيل و الصعيد ايام الملك مينا ، و فضلت عاصمة مصر فى عصر الدوله القديمه و العاصمه الاداريه و العسكريه فى وقت الدوله الحديثه.

معبود ممفيس كان الاله بتاح و جبانتها الضخمه كانت بتمتد من ابو رواش فى الشمال لغاية اللشت فى الجنوب ، و بتحتوى على اروع امثلة العماره و الفنون المصريه من غير منازع.

امتدت ممفيس و اتوسعت على شط النيل الغربى لغاية ما وصلت مشارف الجيزه ، و على الشط الشرقى لغاية المنطقة اللى اسمها حى مصر القديمه دلوقتى واللى كان اسمها " خرى عحا " يعنى " مكان المعركه " ، و الناس كانو بيعدو فيها و هما رايحيين من ممفيس لـ اون القديمه.

اسكندر الاكبر زار ممفيس لما دخل مصر و اتوج فيها ، و فى العصر البطلمى اسكندريه بقت عاصمة مصر لكن ممفيس مافقدتش مكانتها.

مؤسس المملكه القديمه هو الملك زوسر و كانت عاصمتها فى مدينة منف. من الملوك المشاهير كمان اللى حكموا مصر فى الفتره دى سنفرو ، خوفو و خفرع و منكاورع.

اسم "ممفيس" Μέμφις هو اسم يونانى تحريف لاسم هرم بيبى التانى من نفر. اللى بقا منف فى القبطى.
نارمر اسس اول اسرة حاكمة ,و عمل جيش جامد يحمى البلد, و عمل ممفيس عاصمة مصر.

ممفيس ( منف ) و جبانتها فى منطقه بقت موقع مهم من مواقع التراث العالمى التابعه لمنظمة اليونيسكو من سنة 1979.



</doc>
<doc id="8315" url="https://arz.wikipedia.org/wiki?curid=8315" title="فرعون">
فرعون

فرعون هو لقب استخدم فى كتير من المناقشات الحديثة عن حكام مصر القديمة فى جميع الفترات. . و لقب فرعون فى التاريخ ابتدا فى العصور القديمة لوصف الحاكم اللى كان الزعيم الدينى والسياسى لمصر خلال المملكة الجديدة، و بالتحديد ، خلال منتصف للاسرة الثامنة عشرة. لكن للتبسيط فيه قبول عام بين الكتاب المحدثين استخدام لقب فرعون كمصطلح لوصف الزعيم الدينى والسياسى لمصر خلال كل الفترات فى تاريخ مصر القديمة.

و كلمة فرعون جايه م المصرى القديم بير عا (per ʿaa) و اللى معناها "البيت الكبير او العالى" ، و كان فى الاصل بيشير لقصر الملك 
و عمر الكلمه دى ما كانت لقب رسمى من القاب ملوك مصر القدام و فى الاغلب كان هو دا الاسم اللى سماه اليونايين و العبرانيين و العرب لملوك مصر ، فى الوثايق الرسميه كان الملك بيتلقب بلقب رسمى متكون من خمس اسامى قبل كل اسم منهم واحد م الالقاب الخمسه دى:
الاسامى الاربعه الاولانيه كان بياخدهم الملك عند تتويجه اما الاسم الاخرانى فدا هو الاسم اللى بياخده اول ما يتولد.


</doc>
<doc id="8321" url="https://arz.wikipedia.org/wiki?curid=8321" title="الجريكو">
الجريكو

الجريكو عاش فى اسبانيا و كان من اكبر فنانيين طراز الباروك مع انه ما اشتهرش قوى فى حياته. اتسمت اعماله بتحوير شكل الاشخاص و امتداد اجسامهم مع استعمال اللون الرمادى. اتأثر بيه كتير من الرسامين الاسبان و بالذات الرسام فلاسكويز.


</doc>
<doc id="8323" url="https://arz.wikipedia.org/wiki?curid=8323" title="مشروع قانون">
مشروع قانون

مشروع قانون هو قانون جديد مقترح يتم تقديمه للسلطة التشريعية و لم تتم المصادقة عليه بعد. حينما يتم تصديق القانون يعتبر حينها جزءاً من قانون النظام الأساسى للدولة.


</doc>
<doc id="8324" url="https://arz.wikipedia.org/wiki?curid=8324" title="نظام اساسى">
نظام اساسى

النظام الأساسى - بالانجليزى : statute - هو نظام قانونى رسمى مكتوب بيمثل تشريعات دوله او بلد او مدينه. النظام الأساسى بيأمر بحاجات او بيمنع حاجات او بيعلن عن سياسه معينه. فيه فرق مابين النظام الأساسى و القانون اللى بيتعامل بيه القضاه فى المحاكم و التشريعات اللى بتعملها الاجهزه الحكوميه. بطبيعة الحال النظام الاساسى لازم يتماشى مع دستور الدوله و قوانينها و مايكونش مناقض ليها.


</doc>
<doc id="8325" url="https://arz.wikipedia.org/wiki?curid=8325" title="چو بايدن">
چو بايدن

جوزيف روبينيت "جو" بايدن ، الابن ; مواليد 20 نوفمبر 1942) هو نايب رئيس امريكا رقم سبعه و اربعين. و كان عضو مجلس شيوخ امريكا عن ولاية ديلاوير من 3 يناير 1973 لحد استقالته يوم 15 يناير، 2009،


</doc>
<doc id="8331" url="https://arz.wikipedia.org/wiki?curid=8331" title="ابن ابو السرور البكرى">
ابن ابو السرور البكرى

محمد بن محمد بن أبى السرور البكرى ( القاهره 1596 - القاهره 1650 ). مؤرخ مصرى كبير بيعتبر من اخر مؤرخين مصر العظام فى العصر المملوكى مع انه عاش فى عصر الفتح العثمانلى لمصر و أرخ له. درس فى القاهره و اطلع على مؤلفات مؤرخين مصر الكبار فى العصر المملوكى. كان على صله بولاة الحكم العثمانلى فقدر يعرف تفاصيل كتيره عن أحداث حصلت فى الفتره دى و عن سير الولاه و القضاه.


</doc>
<doc id="8333" url="https://arz.wikipedia.org/wiki?curid=8333" title="جناين القاهره">
جناين القاهره

جناين القاهره - Gardens of Cairo - ، مصر فى العصور الوسطى كانت مليانه جناين و فى عصر السلطان الناصر محمد بن قلاوون اتبنت جناين و منتزهات كتيره فى القاهره و مصر بوجه عام. فى العصر الحديث اهتم الخديوى اسماعيل ببنا الجناين الجميله ع الطراز الأوروبى.

جناين مشهوره :




</doc>
<doc id="8337" url="https://arz.wikipedia.org/wiki?curid=8337" title="شهاب الدين النويرى">
شهاب الدين النويرى

شهاب الدين احمد بن عبد الله النويرى ( مصر 1278 - مصر 1333 ) مؤرخ مصرى كبير عاش فى عصر الدوله المملوكيه و أرخ ليها. اشترك فى حروب مصر و عاصر سلاطين مصر الكبار زى قلاوون و الأشرف خليل ، و اتصل بالسلطان الناصر محمد بن قلاوون. من اشهر اعماله كتاب " نهاية الأرب فى فنون الادب " اللى بيعتبر دايرة معارف عن مواضيع مختلفه ، و من أضخم الكتب اللى اتكبت فى التاريخ ( 32 جزء ). مخطوطة الكتاب محفوظه فى مكتبة كوبريللى فى استانبول و له نسخه مصوره فى دار الكتب المصريه فى القاهرة برقم 549 معارف عامه. نقل عنه مؤرخين تانيين.

شهاب الدين النويرى مش المؤرخ التانى النويرى الاسكندرانى اللى أرخ لوقعة اسكندريه.



</doc>
<doc id="8339" url="https://arz.wikipedia.org/wiki?curid=8339" title="سريان">
سريان

السريان او الاشوريين هما الشعب الأرامى الأشورى الكلدانى سليل حضارات ميسوبوتاميا و سوريا القديمه زى الاكاديه و الكلدانيه البابليه و الفينيقيه و الكنعانيه و السومريه.

ولحد النهارده بيتكلمو باللغة السريانيه فى سوريا و القامشلى و العراق و تركيا و طور عبدين و فى معلولا و جبعدين و صيدنيا و بخعا و بلاد المهجر .

الاشوريين انهارده بوجه عام مسيحيين بينتمو لكنايس مختلفه منها الكنيسه الشرقيه ( حوالى 300.000 ) ،و الكنيسه الخلقدونيه الكاتوليكيه ( حوالى 900.000 ) ، و الكنيسه السوريه الارتودوكسيه ( حوالى 100.000 - 400.000 ) ، و كذا كنيسه بروتيستانتيه.
بطريرك الكنيسه السوريه الارتودوكسيه اللى مقرها دمشق هو ايجناتيوس زاكا الاول ايواس.


</doc>
<doc id="8346" url="https://arz.wikipedia.org/wiki?curid=8346" title="بحر الشمال">
بحر الشمال


</doc>
<doc id="8355" url="https://arz.wikipedia.org/wiki?curid=8355" title="ابن جبير">
ابن جبير

ابو الحسن محمد بن احمد ابن جبير - Ibn Jubayr - ( فالينسيا ، الأندلس 1145 - اسكندريه ، مصر 1217 ) رحاله اندلسى اتولد فى فالينسيا ( فى اسبانيا دلوقتى ) ،فى طريقه للحج زار سردينيا و مصر و الجزيره العربيه و ارض الجزيره ( العراق دلوقتى ) و الشام و صقليه. عمل بعد كده رحلتين فى الشرق. كتب " الرحله " اللى اتعرفت فى اوروبا فى نص القرن 19. زار مصر فى عهد السلطان صلاح الدين الأيوبى و اتوفى فى اسكندريه.



</doc>
<doc id="8356" url="https://arz.wikipedia.org/wiki?curid=8356" title="ابو بكر خيرت">
ابو بكر خيرت

ابو بكر محمود خيرت - Abu Bakr Khayrat - ( اتولد 27 ابريل 1910 - اتوفى 25 اكتوبر 1963 ) مؤلف مزيكا و بيانيست (عازف بيانو) و مهندس معمارى مصرى. بيرجع له الفضل فى تطوير الحركه الموسيقيه فى مصر. اول موسيقى يحط الموسيقى المصريه فى اطار سيمفونى. من أهم اعماله المتتاليه الشعبيه المصريه للأوركسترا ، و كنشرتو البيانو ، و السيمفونيه المصريه الشعبيه و شوية مقطوعات قصيره.

هو من جيل رواد التأليف الموسيقي فى مصر، وهو اول من استخدم الألحان الشعبية المصرية فى مؤلفات أوركسترالية، وأول من كتب اعمالا فى قالب الكونشرتو.

اتولد فى 27 ابريل 1910، فى بيت محب للفن والثقافة فوالده محامي يهوى الفنون التشكيلية والموسيقي ووالدته يونانية وكان بيت الاسرة فى شارع خيرت بحي السيدة زينب ملتقى لمشاهير رجال الفن أمثال: سيد درويش وعازف الكمان التركي احمد دادة. 
بدأ خيرت وهو فى سن الخامسة دراسة الموسيقي حيث تعلم "الصولفيج" والنظريات ثم درس عزف الكمان على الطريقة الشرقية من احمد دادة لمدة خمس سنوات، ولما بلغ العاشرة بدأ دراسة عزف البيانو علي يد كورتاكي لمدة عشر سنوات. 
حصل أبوبكر خيرت على بكالوريوس الهندسة المعمارية سنة 1930 بتقدير امتياز فأرسل فى بعثة للتخصص فى الهندسة المعمارية وتخطيط المدن بمدرسة الفنون الجميلة العليا فى باريس ، وقد انتهز فرصة وجوده هناك فى مواصلة دراسته للبيانو والتأليف الموسيقي وذلك فى دروس خاصة، وعاد الى مصر عام 1935 وشعر برغبة فى استكمال دراسة البيانو وعندئذ درس مع استاذه القديم كورتاكي وبعد وفاة الاخير استكمل دراسته مع كل من تيجرمان وكمبيزي. 
بلغت اعمال أبوبكر خيرت اربعين عملا كان اخرها الكونشيوتو الثاني للبيانو والاوركسترا فى سلم "فا" الصغير مصنف "33". 
زار أبوبكر خيرت الاتحاد السوفيتي سنة 1957 بدعوة من وزارة الثقافة السوفيتية التي أقامت حفلا موسيقيا رسميا عزفت فيه ثلاث من مؤلفاته السيمفونية، كما مثل الجمهورية العربية المتحدة سنة 1958 فى مهرجان الموسيقي العربية فى بوخارست حيث عزفت سيمفونيته الثانية المعروفة بالشعبية والتي كتبها سنة 1955.
قدم خيرت حفلا لأول مرة فى 8 يونيو 1963 بدار سينما اوبرا القاهرة وقام بعزف البيانو المنفرد بمصاحبة اوركسترا القاهرة السيمفوني بقيادة "جوزيبي جاليانو" وبعد ذلك بأربعة اشهر ونصف، وفي 25 اكتوبر سنة 1963 توفي أبوبكر خيرت فجأة وهو يعمل فى مكتبه بكونسرفتوار القاهرة اثناء اجتماعه بخريجي الدفعة الاولي للمعهد.



مؤلفات للبيانو


موسيقا الحجرة


مؤلفات اوركسترالية


مؤلفات غنائية



لما بدا يتسني ابو بكر خيرت



</doc>
<doc id="8358" url="https://arz.wikipedia.org/wiki?curid=8358" title="ابو صير">
ابو صير

ابو صير قريه فى مصر على بعد 14 كم من الجيزه اتعرفت زمان بإسم بوصير. جزء من مقبرة ممفيس ( منف )، فيها اربع اهرامات من عصر الاسره الخامسه ( 2560 - 2420 قبل الميلاد) ، و معابد الشمس و جبانات لأكابر الدوله المصريه.
كلمة ابو صير جايه من القبطى بوسيرى و اللى مشتقه م المصرى القديم بر-وسر "pr wsjr" و دى معناها بيت او معبد اوزيريس. 


</doc>
<doc id="8359" url="https://arz.wikipedia.org/wiki?curid=8359" title="معركة ابو قير البحريه">
معركة ابو قير البحريه

معركة ابو قير البحريه - بالفرنساوى : Bataille d'Aboukir ، بالانجليزى : Battle of Aboukir Bay - ، بتتسمى كمان " معركة النيل " Battle of the Nile ، معركه قامت فى اول اغسطس 1798 فى خليج ابو قير فى شرق اسكندريه ، مصر ، بين الاسطول الفرنساوى بقيادة الاميرال فرانسوا-بول برويس دايجالير François-Paul Brueys d'Aigalliers و الاسطول الانجليزى بقيادة الاميرال هوراتيو نيلسون Horatio Nelson. خلصت المعركه بتدمير الاسطول الفرنساوى اللى كان من اسباب نهاية خطة نابوليون بونابارت لأخد الشرق.

نابوليون كان خرج فى من طولون بالاسطول الفرنساوى فى البحر المتوسط من غير ما حد يعرف هو رايح فين ، فخافت بريطانيا اللى كانت فى حرب معاه انه يستخبى فى حته فبعتت اسطولها على البحر المتوسط بقيادة الاميرال نلسون عشان يدور عليه و يراقبه. عرف نلسون ان الفرانسويه عدو على مالطا و اتجهو للشرق فخمن انهم رايحين على مصر فراح على هناك و لما مالقاهمش لانهم كانو لسه ما وصلوش رجع على سيسيليا و قعد يلف فى البحر المتوسط يدور على اسطول نابوليون ، و بعدين رجع على مصر اللى فى الغضون دى نابوليون كان وصلها و نزل بقواته على برها و غلب مماليك العصر العثمانلى و استولى عليها. و قف نلسون عند اسكندريه فى بداية اغسطس 1789 و شاف اسطول نابوليون مستخبى جوه خليج ابو قير. نلسون قال : " بكره يا اما انضم للعظما او حا اتدفن فى مقابرهم ".

نلسون حضر الخرايط و عمل خطته و اتقدم على ابو قير و لما عساكره شافو مراكب الفرنساويه واحد ظابط منهم قال : " يا ترى الناس حا تقول ايه لو انتصرنا فى المعركه دى " ، فنهره نلسون و قاله : " ما تقلوش "لو" لإننا اكيد حا ننتصر ، الحاجه الوحيده اللى مش معروفه مين فينا اللى حا ينقل خبر الانتصار "

اسطول الفرنساويه كان بيتكون من 17 بارجه عليها 1196 مدفع و 11230 من البحاره و العسكر. اسطول نلسون كان بيتكون من نفس العدد تقريباً وعليه 8068 من العسكر.

فضل الاسطول الانجليزى يتقدم و يتقدم ناحية الفرنساويه ، و فتح الفرنساويه النار لكن الانجليز ما ردوش و فضلت بوارجهم تتقدم لغاية ما حاصرت الاسطول الفرنساوى فى الخليج من ناحيتين. الدنيا كانت ليلت لما فتح الانجليز نيران مدافعهم و فى ظرف ربع ساعه دمرو بارجتين و بعد ساعه استولو على تلاته.

والضرب شغال اتعور نلسون تعويره جامده فى راسه و اتدلدل جلد من اورته على عنيه فمابقاش شايف اللى بيحصل فرفع الجلد و هو مش دريان بحجم التعويره اللى فى دماغه لكن الظباط اللى حواليه شافو الدم نازل من دماغه فافتكروه حايموت فشالوه و نزلو بيه على قودته و جابو له الدكتور لكن قعد يصرخ ويقول " سيبونى اشتغل مع زمايلى الشجعان " ، و لما الظباط اطمنو ان التعويره مش مميته فرحو و سابوه فراح على مكتبه و قعد يكتب بشارة النصر لانجلترا. و فى الوقت ده حصلت ضجه كبيره و اتعرف ان بارجةالقياده الفرنساويه " الشرق " اللى عليها الاميرال الفرنساوى برويس ولعت.

اتقتل برويس بدانة مدفع و لما حاول الفرنساويه ينقلوه من البارجه طلب منهم انهم يسيبوه يموت فيها. اتقتل من الفرنساويه فى المعركه حوالى 5225 و من الانجليز حوالى 895. و لما وصلت بشارة النصر انجلترا فرح الانجليز و انهالت على ولسون التهانى من نواحى اوروبا و منحته انجلترا لقب " بارون النيل و بورتهام ثورب " و رفعو ماهيته ل 3000 جنيه ، و انعم عليه ملك نابولى بلقب " دوق برونتى " و بإقطاع بيدر 3000 جنيه فى السنه ، و اهدته شركة الهند الشرقيه 10.000 جنيه ، ده غير الفلوس و الهدايا اللى وصلته من تركيا و سيسيليا و سردينيا و غيرها.

بعد انتصار نلسون راح على سيسيليا و منها على نابولى و اخمد ثوره هناك و منها راح على مالطا و اسر المراكب الفرنساويه اللى كانت راسيه هناك.


<noinclude>


</doc>
<doc id="8360" url="https://arz.wikipedia.org/wiki?curid=8360" title="معركة ابو قير البريه">
معركة ابو قير البريه

معركة ابو قير البريه معركه قامت فى ابو قير ، شرق اسكندريه ، مصر ، فى يوم 25 يوليه 1799 ،بين حمله عثمانيه بيقودها حسين سيد مصطفى باشا و الجيش الفرنساوى فى مصر بقيادة نابوليون بونابارت . انتهت المعركه بهزيمة الأتراك العثمانليه و جرح قائدهم.



</doc>
<doc id="8363" url="https://arz.wikipedia.org/wiki?curid=8363" title="ابو قير">
ابو قير

ابو قير ( نطق مصرى : ابو إير ) ‏ ضاحيه على بعد 52 كم شرق اسكندريه، مصر بتطل على البحر المتوسط. منطقة ابو قير كانت معروف زمان باسم "كانوبيس" "Canopus" (كانوب). فيها اطلال معبد سيرابيس اللى كانت الناس بتحج ليه فى العصر البطلمى عشان تاخد البركه و طلب الشفا لكن دمره المسيحيين بعد دخول المسيحيه مصر. بقية اثارها غمرها البحر. موقع ابو قير بيعتبر موقع حربى مهم، فى خليجها اشتبك الاسطول الانجليزى بالاسطول فرنساوى فى معركه حاسمه اتعرفت باسم معركة ابو قير البحريه (اغسطس 1798)، انتهت بتدمير الاسطول الفرنساوى. و حصلت فى ابو قير كمان معركة ابو قير البريه سنة 1799 بين الجيش الفرنساوى والقوات العثمانليه بقيادة مصطفى باشا.

اسم "ابو قير" مشتق من اسم قديس و طبيب كان عايش فيها اسمه "الأنبا كير" كان من اهم المروجين للمسيحيه ضد الرومان و اتوفى سنة 312. وبيرجع تاريخ الضاحيه للعصور المصريه القديمه وكانت مينا تجارى رئيسى فى مصر و كان بينتهى فيها فرع من النيل اندثر دلوقتى و هو "الفرع الكانوبى". ابو قير كانت فى العصر البطلمى منطقة استجمام و صيد للإسكندرانيه.

فى القرن العشرين استمرت ابو قير منطقه للإستجمام و التصييف و من اشهر سكانها كان الامير "عمر طوسون" اللى كان عنده اقطاعيه ضخمه حوالين خليج ابو قير اتحولت دلوقت لحى سكنى اسمه "طوسون". عمر طوسون بيرجع له الفضل فى اكتشاف اثار ابو قير الغرقانه.

بيعيش فى ابو قير النهارده حوالى 350 الف نسمه و اتحول حى الاستجمام الهادى لمنطقه سكنيه ضخمه مليانه عمارات و مبانى. لكن فضلت مطاعم السمك المشهوره زى "زفريون" و "بيلا فيستا" موجوده.

يتميز اهل ابوقير بالبساطه والكرم و حب ضيوفها وبالذات فى فصل الصيف لما بيروح ليها مصيفيين بيحبوا بحرها و سمكها الطازج.




</doc>
<doc id="8367" url="https://arz.wikipedia.org/wiki?curid=8367" title="ابو الهول">
ابو الهول

ابو الهول - سفينكس Sphinx - تمثال ضخم اتنحت فى تله صخريه فى جبانة الجيزه، الجيزه ، مصر ، طوله 70 متر ، و علوه 20 متر ، له راس بشرى و جسم سبع ، بيعتقد انه بيرمز لحامى الجبانه " حورون ". فى الناحيه الشرقيه منه فيه معبد كبير كانت القرابين بتتقدم فيه للألهه ، و الاتنين من عصر الملك خفرع من فراعنة الاسره الرابعه. فى عصر الاسره الخمستاشر عبدوه المصريين كرمز للشمس و سموه " حورس صاحب الأفق ".

لما جت الحمله الفرنساويه (1798-1801) مصر كان جسم ابو الهول متغطى بالرمله، المصرولوجى الكبير مارييت (1821 - 1881 ) زاح عنه الرمله و بان كل الجسم زى ما بيتشاف النهارده.


</doc>
<doc id="8373" url="https://arz.wikipedia.org/wiki?curid=8373" title="ابولونيوس">
ابولونيوس

أبولونيوس Apollonius - باليونانى : Ἀπολλώνιος ( ح 262 - 190 قبل الميلاد ) عالم رياضيات يونانى من مدرسة اسكندريه ، مصر ، فى العصر البطلمى. درس الرياضيات على ايدين تلاميذ اقليدس ، و اتبحر فى الهندسه لغاية ما اشتهر باسم " الهندسى الأكبر " . الف كذا كتاب من اشهرها كتاب من تمن اجزاء عن القطوع المخروطيه.


</doc>
<doc id="8374" url="https://arz.wikipedia.org/wiki?curid=8374" title="ابولونيوس الرودسى">
ابولونيوس الرودسى

أبولونيوس الرودسى (بالانجليزى: Apollonius of Rhodes - باليونانى : Ἀπολλώνιος Ῥόδιος ( اتولد 295 ق م - مات 215 ق م ) شاعر اسكندرانى اتولد فى اسكندريه او نقراطيس فى مصر ، بيتلقب عادة بلقب " الرودسى " لانه هاجر على جزيرة رودس . بيعتبر الشاعر المصرى الهيلينستى الوحيد. الف قصايد عن تأسيس المدن ، اعظم قصايده اسمها " ارجوناوتيكا "و فيها وصل للقمه الادبيه فى تصوير الشكوك و الصعوبات اللى وقعت فيها بنت اسمها " ميديا " لما وقعت فى الغرام لأول مره. اتعين رئيس ل مكتبة اسكندريه فى عهد بطليموس الخامس.


</doc>
<doc id="8375" url="https://arz.wikipedia.org/wiki?curid=8375" title="ابولونيوس (وزير)">
ابولونيوس (وزير)


</doc>
<doc id="8376" url="https://arz.wikipedia.org/wiki?curid=8376" title="ابيس">
ابيس

أپيس ( |Apis| او |Hapis|; |Hapi-ankh|)‏ فى الديانه المصريه القديمه، عجل قدسه المصريين القدام فى ممفيس (منف)، و ربطوا بينه و بين معبودها بتاح. لعب دور رئيسى من أواخر الدوله الحديثه. اتدفن فى توابيت، و عثر المصرولوجى الفرنساوى الكبير مارييت على اتوابيته فى سراديب السرابيوم فى جبانة سقاره.


</doc>
<doc id="8378" url="https://arz.wikipedia.org/wiki?curid=8378" title="ابيدوس">
ابيدوس

أبيدوس - Abydos - مدينه مصريه قديمه غرب البلينا الحاليه فى صعيد مصر. كانت المركز الرئيسى لعبادة اوزوريس رب الموتى و ملك الدنيا التانيه. فيها معبد رائع للملك سيتى الاول و معبد تانى للملك رمسيس التانى ، و فيها الأوزيريون و هو القبر الرمزى للاله أوزوريس قبلة الحجاج على مر العصور الفرعونيه. مدينة أبيدوس كان ليها موقف سياسى مشهور ايام الصراع بين الطيبيين و الاهناسيين.
العرابه المدفونه هو الاسم الحالى لمدينة ابيدوس القديمه.


</doc>
<doc id="8379" url="https://arz.wikipedia.org/wiki?curid=8379" title="ابيانه">
ابيانه

أبيانه قريه صغيره فى مركز فوه فى محافظة كفر الشيخ، مصر. قريبه من فرع رشيد، اتولد فيها الزعيم المصرى سعد زغلول.


</doc>
<doc id="8384" url="https://arz.wikipedia.org/wiki?curid=8384" title="جزر تشافاريناس">
جزر تشافاريناس


جزر تشافاريناس تحت السيطرة الاسبانية من سنة 1847


</doc>
<doc id="8385" url="https://arz.wikipedia.org/wiki?curid=8385" title="لغة برمجه">
لغة برمجه

هى اى لغة متصممه عشان تمكن الناس من التحكم فى الاجهزه الالكترونيه, بالزات الكومبيوترات, عن طريق اوامر مكتوبه.
بتتقسم لغات البرمجة لانواع كتيرة حسب المستوى بتاعها وحسب قربها للغات بتاعت الناس ففى لغات مستوى-عالى يعنى اوامرها ممكن تتقرى زى اللغات الحيه (مثال "بيزك" (BASIC) و "سمال توك" (Smalltalk)) و لغات مستوى-واطى اللى قريبة اكتر من لغة الاله (مثال "اسمبلى" (Assembly)), لكن اللغات الاكتر استخداما فى البرامج الكبيره هيه اللغات اللى مستواها عالى (مثال "سى" (C) و "چاڤا" (Java))

فيه انواع كتير من لغات البرمجه من ساعت ما طلعت وكل فتره بيطلع نوع جديد. معظم اللغات مش تبع نوع واحد بس لكنها بتاخد خصايص من كذا نوع, عشان كده صعب اننا نحدد نوع لكل لغه لكن أهم و اشهر الانواع هما:

النوع ده من لغات البرمجه بيوصف المشكله اللى مفروض البرنامج يحلها لكنه عامة مش بيقول المشكله تتحل ازاى. توصيف المشكله بيتم باستخدام المنطق, حل المشكله بيكون نظام من الاكسيومس(بالعربى:البديهيات,بالانجليزى:Axioms), من امثلة اللغات دى : الليسب:LISP, برولوجProlog وحاجات تانيه. لغات البرمجه دى بتكون اسهل فى القرايه و اسهل فى الفهم للانسان.

لغات البرمجه الالزاميه بتوصف النظام بحالات مختلفه, فى الاول البرنامج بيكون فى حاله معينه والكومبيوتر بيكون عنده خطوات يمشى عليها عشان يعمل حاجه معينه. اتباع الخطوات دى بيخلى حالة البرنامج تتغير. لغات البرمجه دى اوسع فى الانتشار عشان هيا اسهل فى الاستخدام.

البرمجه الوظيفيه بتتعامل مع البرنامج زى الدوال الموجوده فى علم الرياضيات, البرنامج بيستقبل مدخلات(Input)وشوية معلومات بيستخدمها عشان يطلع مخرجات(Output). البرنامج مش بيغير اى حاجه ملهاش علاقه بالعمليات الحسابيه اللى بتم على المدخلات.

فى البرمجه الاجرائيه البرنامج بيكون متقسم لاجزاء, كل حته بتعمل حاجه معينه بس وبيُفضل ان كل حته تعمل حاجه واحده بس. البرنامج بيكون ماشى فى خطوات متحدده يعنى فى الاول يعمل كده وبعدين كده و هكذا.من امسلة اللغات دى الباسكال و السى.

من اشهر واهم انواع البرمجه الموجوده حاليا وفيها محاكاه للحاجات الموجوده فى بيئة المشكله, الداتا والدوال اللى بتشتغل على الداتا دى محطوطه فى وحده واحده اسمها الكائن(Object) كل كائن ليه خصايص(Properties) دوال(Methods) اللى هيا حاجات بيعملها الكائن على سبيل المسال الكائن:كلب ليه خصايص زى الوزن(Weight) و اللون(Color) وليه دوال زى:النباح(bark()) والشم(Smell()). معظم الحاجات ممكن يتعملها تمثيل فى البرامج زى حساب البنك, الصوره, المكتب, اللعيب اللى انا بلعب بيه فى الڤيديو جيم و هكذا. كل الكائنات بيتم تخزينها فى الذاكره بتاعة الكومبيوتر. معظم لغات البرمجه الحديثه هى كائنية التوجه زى السى شارب والجافا وغيرها كتير.

كل لغة برمجه ليها شوية قواعد يعنى ممكن تعمل ايه و ممكن متعملش ايه من هذه القواعد:


</doc>
<doc id="8386" url="https://arz.wikipedia.org/wiki?curid=8386" title="يوهانيس برامس">
يوهانيس برامس

يوهانيس برامس (‏ Johannes Brahms, ‏‏ )‏ (اتولد 7 مايو 1833- مات 3 ابريل 1897) كان موسيقار المانى مشهور و مؤلف كبير للموسيقا الكلاسيكيه و خصوصا سيمفونيات الاوركيسترا و ابتدا حياته ك عازف بيانو.


</doc>
<doc id="8387" url="https://arz.wikipedia.org/wiki?curid=8387" title="متريوز">
متريوز

المتريوز او المدفع الرشاش هو سلاح معمول علشان ضرب النار خراطيش رصاص بطريقه سريعه ورا بعض من تانك الرصاص او حزام ذخيره سعته كبيره .


</doc>
<doc id="8400" url="https://arz.wikipedia.org/wiki?curid=8400" title="فريدريك شوبان">
فريدريك شوبان

فريدريك شوپان (فرنساوى: Frédéric [François] Chopin، بولاندى: Fryderyk [Franciszek] Chopin) (إتولد 1 مارس 1810 – مات 17 اكتوبر 1849) كان مؤلف موسيقا كلاسيكيه و بيانيست محترف بولاندى. هو أهم مؤلف مزيكه فى بولندا. فيه شوية مزيكه له صعبه جداً انها تتعزف, بس بتُعتبر كـ أكتر مزيكه شاعريه إتكتبت. كان مقرر انه يعمل حفلة مزيكه فى يوم راس السنه 1-1-1850 بس مات قبل ما يأدّى فى يومهُ المميز.

شوبان إتولد فى قرية "زيلازوا وولا" (Żelazowa Wola),‏ 60 كيلو من وارسو. أبوه ميكوواى (نيكولاس) شوپان «Mikołaj (Nicolas) Chopin» كان فرنساوى. أبوه راح لـ بولندا فى 1787 و إتجوز تيكلا يوستينا كرزيزانوڤسكا (Tekla Justyna Krzyżanowska). سمّو إبنهم "فريدريك فرانتسيشيك" (Fryderyk Franciszek). ساعات يوم ميلاده بيتقال انه 22 فبراير, لإن هو ده اللى إتكتب فى ورق ميلاده, بعدين قسيس كتب ده فى التمان أسابيع بتوع التعميد, و تقريباً كان غلط. شوپان و عيلته دايماً كانو بيحتفلو بـ عيد ميلاده فى 1 مارس.

قُدرة شوپان فى المزيكه كانت باينه لما كان صغير اوى, و جرايد الأخبار فى "وارسو" وصفته بـ انه "موتسارت التانى". كان بياخد حصص مزيكه خاصه كتير من مزيكَتيه مهمين.

فى 1829, شوبان سمع عازف الكمنجه نيكولو پاجانينى (Niccolò Paganini) و هو بيعزف, و قابل عازف البيانو يوهان نيـپوموك هوميل (Johann Nepomuk Hummel). شوبان بردو زار ڤيينا, و عمل هناك شوية حفلات مزيكه. فى ديسمبر أدّى كونشيرتو بيانو, فى مَقام "مى مينور" (Mi mineur). هو فى الاول أدّى باقى الكونشيرتوهات بتاعته فى "فا مينور" (Fa mineur), فى مارس 1830.

فى 1830, زار ڤيينا تانى, و لما سمع عن مشاكل ثورة نوفمبر فى بولدنا, قرر انه مايرجعش على بولندا. راح لـ باريس, و إستقر هناك. إبتدا يعرّف نفسه بـ النسخه الفرنساويه لـ اسمه "فريديريك فرانسوا" (Frédéric François). فى فرنسا إتصاحب على مؤلفين مزيكه مهمين تانيين, بالإضافه لـ هيكتور بيرليوز (Hector Berlioz), و فيليكس مينديلسون (Felix Mendelssohn), و شارل ڤالانتين ألكان (Charles-Valentin Alkan), و ڤينتشينتسو بيلينى (Vincenzo Bellini).

فى 1836 كان حيتجوّز واحده بولنديّه اسمها ”ماريا ڤودزينسكا“ (Maria Wodzinska). عيلتها ماحبّتش شوپان اوى. مامتها خلّتهم يحبّو بعض فى السِر, و فى الاخر منعتهم من الجواز. تقريباً فى الوقت ده, شوپان قابل الكاتبه ”أماندين اورور لوسيل دوپين“ (Amandine-Aurore-Lucile Dupin), البارونه ”دوديڤانت“ (Dudevant), اللى معروفه أكتر بـ چورچ ساند (George Sand). اخيراً, شوپان عمل علاقه معاها و فضلت لحد 1847. و هما زارو مايوركا (Mallorca), "جزيره اسبانيه", فى شِتا 1838-1839, و اللى الجو السيئ و الرطوبه خلّت شوپان يعيا. كان عنده مشاكل تنفّس قبل كده, بس المره دى إشتدّ عليه الدور لدرجة انهم إضطرو يرجعو بيتهم. و عمره ما خف على الاخر.

فى 1847, ”شوپان“ و ”ساند“ إنفصلو. و فى 1848, زار إنجلترا و سكوتلاندا عشان يأدّى حفلات, بس كان عيّان جداً و إضطر يرجع. مات فى باريس, الساعه 2 بعد نُص الليل فى 17 اكتوبر 1849, و كان حواليه أحبابهُ.

تقريباً, كل مقطوعات المزيكه بتاعة شوپان معموله للبيانو كـ الاله الرئيسيه. عمل بيانو سوناتا (piano sonata), "من اشهرهم, ”المارش الجنائزى“", و إتنين كونشيرتو بيانو, و إتود (étude), و كزا باليه, و كزا نوكتورن (nocturne), و كزا مازوركا (mazurka), و رقصات پولونيز (polonaise), و كزا ڤالس (Valse), و كزا پريلود (prélude). المزيكه بتاعة شوپان كانت محبوبه و هو عايش. روبيرت شومان (Robert Schumann) كتب قبل كده عن شوپان, ”إقلعو برانيطكم يا رجاله! فيه عبقرى.“ دلوقتى, كل بيانيست ماهر تقريباً عزف مزيكه لـ شوپان, و المزيكه بتاعته محبوبه عامةً.


</doc>
<doc id="8401" url="https://arz.wikipedia.org/wiki?curid=8401" title="انتونين دفوراك">
انتونين دفوراك

أنتونين ليوبولد دڤوراك ( Antonín Leopold Dvořák)‏ (اتولد 8 سبتمبر، 1841 – مات 1 مايو، 1904) كان مؤلف موسيقا كلاسيكيه تشيكى و قدر يولف و يوظف الالحان الفولكلوريه للموسيقا الشعبيه بتاعة مورافيا "Morava" (فى بوهيميا) جوا موسيقاه الكلاسيكيه. دڤوراك الّف الاوپرا و السيمفونيه و الكورال و موسيقا الغرفه و من اشهر اعماله "سيمفونية العالم الجديد" و "الرقصات السلاڤونيه".


</doc>
<doc id="8402" url="https://arz.wikipedia.org/wiki?curid=8402" title="سوفت وير">
سوفت وير

دى كلمة عامة بتستخدم عشان توصف مجموعة من برامج الكومبيوتر واجراءات و ورق خاص بالسوفت وير ده (بيوصف بيشتغل ازاى وكمان ازاى البرنامج اتصمم واتعمل بانهى لغة برمجة) كل دول بيعملوا حاجة او مهمة معينة على نظام الكومبيوتر. وتعمل بشكل سلس .

1- سوفت وير تجارى:
هى سوفت وير مش ببلاش و لازم اللى بيستخدمها يدفع فيها فلوس ، و ليها رخصه من الشركة او الشخص اللى عاملها وما ينفعش استخدام نسخه مضروبه او مش مدفوع فيها فلوس . شرا البرامج دى مايديش الشارى حق ملكيتها وانما يديله حق استخدامها بس ، كمان فيه انواع من البرامج دى لازم الشارى يجدد رخصة استعمالها كل فترة زى برامج الانتى فيروس.

2- سوفت وير مجانى لفتره معينه: 
دى بتبقى برامج مجانيه لفتره زمنيه معينه ، زى دعاية كده ، وبعد كده بتتوقف ولازم اليوزر يشترى حق استخدامها.

3- سوفت وير مجانى:
دى برامج مجانيه بيقوم المبرمج بتطويرها حسب الملاحظات اللى بيديهاله مستخدمين البرامج دى ، والبرامج دى ليها حقوق ملكية وما ينفعش تتنسخ خالص.

4- سوفت وير عام:
ودى برامج ممكن اى حد يعدل فيها حسب ما هوه عايز.

5- السوفت وير هو عبارة عن برامج من بعد الشركات لاعادة صياعة التلفون المحمول مرة اخرى عن طريق رخصة دولية تستخدمها بعض محلات الصيانة



</doc>
<doc id="8411" url="https://arz.wikipedia.org/wiki?curid=8411" title="جورج فريدريك هانديل">
جورج فريدريك هانديل

جورج فريدريك هانديل (Georg Friedrich Händel )( اتولد 23 فبراير 1685 – مات 14 ابريل 1759) كان مؤلف موسيقا كلاسيكيه المانى-انجليزى من عصر الباروك المتاخر.هانديل اتشهر بكتابة الاوبرا و الاوراتوريو و كتب واحده من اشهر الاوراتوريوات فى العالم كله و اسمها المسيح او Messiah و دا كان سنة 1741.


</doc>
<doc id="8416" url="https://arz.wikipedia.org/wiki?curid=8416" title="جيمى هيندريكس">
جيمى هيندريكس

چيمس مارشال هيندريكس (James Marshall Hendrix) و اتشهر باسم چيمى هيندريكس (Jimi Hendrix) و اسمه الاصلى هو چون الين هيندريكس (John Allen Hendrix) (اتولد 27 نوفمبر 1942 - مات 18 سبتمبر 1970) كان عازف جيتار و مغنى روك امريكانى و ملحن و مؤلف اغانى كمان. چيمى بيعتبروه اعظم واحد عزف جيتار روك فى العالم كله.



</doc>
<doc id="8418" url="https://arz.wikipedia.org/wiki?curid=8418" title="1 يوليه">
1 يوليه

1 يوليه هو اليوم ال182 (ال183 فى السنة الكبيسة) من ايام السنة فى التقويم الجريجورى . و فيه بعده 183 يوم لحد نهاية السنة.




</doc>
<doc id="8437" url="https://arz.wikipedia.org/wiki?curid=8437" title="تليفون">
تليفون

التيليفون (من اليونانى : τῆλε عن بعد ، و φωνή ، "صوت") هو جهاز اتصالات السلكية و لاسلكية بيتستخدم لنقل الصوت الكترونيا او رقميا .


</doc>
<doc id="8438" url="https://arz.wikipedia.org/wiki?curid=8438" title="رؤوف عباس">
رؤوف عباس

نشأ فى اسره بسيطه و كان والده عامل فى السكه الحديد. و زى العاده فى الارياف دخل الكتاب ، و بعدين عاز ابوه يشغله معاه فى السكه الحديد لكن صديق للعيله قدر يدخله مدرسه اهليه تبع الوقف الخيرى. قضى طفولته و شبابه فى القاهره و طوخ ، و بعد ما خلص دراسته فى المدرسه الثانويه ساعده صديق العيله فى دفع التلاته جنيه اللى كانوا اياميها رسوم الدراسه فى الجامعه فدخل كلية الاداب فى جامعة عين شمس و اتخرج منها سنة 1961 و بعدين و هو بيشتغل فى شركه ماليه فى كفر الزيات حصل على الماجستير فى التاريخ الحديث بدرجة امتياز من جامعة عين شمس. استقال من الشركه و اشتغل معيد فى جامعة القاهرة و هو بيحضر الدكتوراه فى جامعة عين شمس لغاية ما أخد الدكتوراه سنة 1971 بمرتبة الشرف الاولى . فى سنة 1981 حصل على درجة الاستاذيه فى التاريخ الحديث. اتعين رئيس لقسم التاريخ فى كلية الاداب فى جامعة القاهره (1982 - 1988) ، و بعدين بقى وكيل لقسم الدراسات العليا فى الكليه (1996 - 1999 ) ، كان ليه الفضل فى عمل قسم للغه اليابانيه فى كلية الاداب.

كان رئيس للجنة العلميه التابعه لدار الكتب و الوثائق القوميه ، و عضو فى لجنة التاريخ التابعه للمجلس الاعلى للثقافه ، و رئيس لقسم الدراسات التاريخيه فى مركز الدراسات السياسيه والإستراتيجيه التابع لمؤسسة الاهرام ، و كان استاذ زاير فى جامعات عالميه زى جامعة السوربون فى فرنسا و هامبورج فى المانيا و كاليفورنيا فى امريكا و طوكيو فى اليابان ، و شارك فى مؤتمرات دوليه كتيره.

فى كتابه عن سيرة حياته " مشيناها خطى " عرض بشجاعه المشاكل و الانحرافات الاكاديميه فى الجامعه المصريه فعمل عداوات مع اللى ما عجبهمش اللى قاله.

كرمته الدوله المصريه و اديته وسام العلوم و الفنون من الطبقه الأولى (1983) و الجايزه التقديريه فى العلوم الإجتماعيه (2000).



</doc>
<doc id="8447" url="https://arz.wikipedia.org/wiki?curid=8447" title="بيانات (كمبيوتر)">
بيانات (كمبيوتر)

فى علم الكمبيوتر, البيانات (داتا) هى أى حاجه موجوده فى شكل ينفع يستخدم على الكمبيوتر. بس فى العاده مابنعتبرش البرامج بيانات بردو. البرنامج هو شوية اوامر بتقول للكمبيوتر ايه اللى يعمله. فممكن نقول ان البيانات هى اى حاجه "مهياش" كود برمجه.


</doc>
<doc id="8457" url="https://arz.wikipedia.org/wiki?curid=8457" title="انفلوانزا الخنازير">
انفلوانزا الخنازير

انفلوانزا الخنازير ( Swine Flu; Grippe porcine) هو مرض معدى بيجى للخنازير فى مناطق كتيره فى العالم, و بيسببه ڤيروس انفلوانزا الخنازير ( Swine Influenza Virus ‏) اللى بيصيب جهاز التنفس بتاع الخنازير.

الخنازير ممكن يجيلها انفلوانزا طول السنه بس فى الغالب بتزيد الحالات فى نهاية فصل الخريف و طول فصل الشتا, وهو مرض وبائى بيتنقل بسهوله, بس فى العاده مبيسببش الموت.

ڤيروس انفلوانزا الخنازير قليل لما بيتنقل للبنيأدمين, و عمره مبيتنقل عن طريق اكل لحم الخنزير, و حتى لما بيتنقل, قليل لما بيسبب انفلوانزا ادميه او تظهر اى اعراض ملحوظه.

رغم كده فى شوية حالات اتسجلت حصل فيها عدوى حقيقيه للبنيأدمين, و فى الاغلب بيحصل كده للناس اللى على اتصال مباشر بالحيوان (زى عمال المزارع اللى بتربى الخنازير), و سعتها بتتسمى عدوه حيوانيه (Zoonosis) و هيا حاله نادره.

و الاعراض فى حالة الاصابه قريبه جداً من حالات الانفلوانزا البشريه, و هى السخونيه و التوهان و تصلب المفاصل و الترجيع و فقدان الوعى و الصداع و الكحه (و مش بالشرط كلهم), بس اقليل لو وصلت للموت.

نادر جداً ان انفلونزا الخنازير تتنقل مبين الناس, الا لو الڤيروس حصل فيه تغيير چينى كبير, و بردو مش بالضروره يكون بيموت.

الخنازير تقريبأً هى الحيوانات الوحيده اللى ممكن تتعدى من انواع ڤيروسات الانفلوانزا اللى بتييجى للخنازير و الطيور و البنيأدمين, و داه بيخليها مكان كويس لڤيروسات الانفلوانزا تبادل فيه الچينات, و تطور لانواع ڤيروسات جديده.

فى شهر مارس و ابريل 2009، ظهر حوالى 1000 اصابه مؤكده بڤيروس جديد من نوعية انفلونزا "A(H1N1)"‏ , و اللى اتسمى بالغلط "بانفلوانزا الخنازير" (بتتسمى كمان "الانفلونزا المكسيكيه"), الڤيروس الجديد فيه چينات من اربع ڤيروسات انفلوانزا مختلفه (ڤيروسين انفلوانزا الخنزير و ڤيروس انفلوانزا الانسان و ڤيروس انفلوانزا الطيور).
كل بلاد العالم تقريبا ابتدت تستعد للمرض و تاخد الاحتياطات اللازمه لوقف انتشاره زى توزيع الماسكات على الناس فى الشوارع و عمل اعلانات فى التليفزيون عشان توعى الناس بالمرض و طرق انتشاره و م كمان تقليل رحلات السفر من و لـ المناطق اللى ظهر فيها المرض و الكشف ع المسافرين فى المطارات.
الدوله الوحيده فى العالم اللى قررت تدبح كل الخنازير اللى على ارضها هى مصر بعد اجتماع وزير الصحه هناك مع رئيس الجمهوريه يوم 29 ابريل 2009.

كان فيه اربع ادويه بينصح بيها الاطبا للعلاج من انفلوانزا الخنازير:
فى ادله بتتجمع دلوقتى على ان الانواع المنتشره اخيرا من الفيروس ما بتستجيبش للعلاج بالدوايين الاولانيين و عشان كدا الاتنيين الاخرانيين هما الانسب للعلاج من انفوانزا الخنازير اللى انتشرت فى ابريل 2009.

كان فيه تطعيم إتعمل عشان الوقايه للانسان م الڤيروس بس ماثبتش كفاءته و كان فيه تشكيك إنه مؤذى. فيه تطعيم بيدوه الاطبا البيطريين للخنازير و دا بيعملها حمايه لمدة سنة.

مفيش حالات ظهرت فى مصر لغاية ما المرض انتشر حوالين العالم، اكل لحمه محرم فى الاسلام و اليهوديه و الديانه المصريه القديمه. كان فيه رد فعل مبالغ فيه من اعضاء الپرلمان المصرى للكمامات. منظمة الصحه العالميه و منظمة الأمم المتحدة للأغذية والزراعة (فاو "FAO") والمنظمه العالميه للصحه الحيوانيه انتقدوا مصر لأتخذها قرار بإغتيال الخنازير و صرحوا ان المرض بيتنقل من الانسان مش من الخنازير. منظمة الصحه العالميه و البلاد المتقدمه قررت عدم استخدام عبارة ”انفلونزا الخنزير“ عشان تحمى الخنزير.

بعد نشر الرعب فى العالم و شرا حكومات كتير تطعيمات مضاده لمرض "A(H1N1)", منظمة الصحه العالميه, "التابعه للامم المتحده", بتعلن فى 10 اغسطس, 2010 نهاية مرض "A(H1N1)".‏

فى الخنازير فيروس الانفلونزا بيسبب الحمى، الخمول، العطس، الكحه، صعوبه فى التنفس و زيادة الشهيه للأكل و فى بعض الحالات، يمكن يسبب الإجهاض.



</doc>
<doc id="8465" url="https://arz.wikipedia.org/wiki?curid=8465" title="جوستاف مالر">
جوستاف مالر

جوستاف مالر (Gustav Mahler) (اتولد 7 يوليه 1860- مات 18 مايو 1911) كان موسيقار نمساوى اتولد فى بوهيميا (تشيكيا) من اب و ام يهود و بعدها اتحول للكاتوليكيه و كتب عشر سيمفونيات و اغانى اوبراليه و اوركيسترا و ماتشهرش الا بعد ما مات بخمسين سنه.
من اشهر السيمفونيات اللى الفها مالر (اغنية الارض او "Das Lied von der Erde" )


</doc>
<doc id="8470" url="https://arz.wikipedia.org/wiki?curid=8470" title="اهواز">
اهواز

اهواز (بالفارسى: اهواز) مدينه فى جنوب غرب ايران و عاصمة اقليميه لمحافظة خوزستان و مبنيه فى ضفاف نهر كارون و اللى بيعدى على سلسلة تلال رمليه و عشان كدا بيوصل ارتفاع المدينه فوق سطح البحر ل عشرين متر. عدد سكان الاهواز حسب تعداد 2006 كانو 1,338,126 نسمه. ياقوت الحموي بذکر انا اسم اصلي اهواز هو الاهواز. و اهواز جمع الهوز.



</doc>
<doc id="8472" url="https://arz.wikipedia.org/wiki?curid=8472" title="القرن التسعتاشر">
القرن التسعتاشر

القرن التسعتاشر الفترة من سنة 1801 لحد سنة 1900 ,حسب التقويم الجريجورى فى العصر المسيحى/ العصر العام


</doc>
<doc id="8473" url="https://arz.wikipedia.org/wiki?curid=8473" title="مكرم عبيد">
مكرم عبيد

وليم مكرم عبيد - اخد لقب باشا - شطب اسم وليم بسبب موقفه المناهض للاستعمار البريطانى ( قنا 25 اكتوبر 1889 - 5 يونيه 1961 ) محامى و سياسى مصرى كبير انضم لحزب الوفد سنة 1919 ، فى فترة رياسة مصطفى النحاس لحزب الوفد بقى سكرتير الحزب من سنة 1935 لغاية 1942 ، و اتعين وزير للماليه بعد معاهدة 1936. اتعرف مكرم عبيد على الليبرالية و الوطنيه. من اقواله المشهوره : إن مصر ليس وطنا نعيش فيه بل وطنا يعيش فينا و "نحن مسلمون وطناً ونصارى ديناً، اللهم اجعلنا نحن المسلمين لك، وللوطن انصارا.. اللهم اجعلنا نحن نصارى لك، وللوطن مسلمين".

وُلد مكرم عبيد فى مدينة قنا فى صعيد مصر فى عيله مسيحيه مرموقه ( عيلة عبيد ). من صغره كان بعيد عن التعصب الدينى و كان ليه صحاب مسلمين مقربين زى " سامى بك نور " ابن المحامى الكبير محمد بك نور اللى اتدرب مكرم عبيد فى مكتبه و اللى كان هو كمان من عيله كبيره فى قنا ، و صديق عمره وكفاحة مصطفى النحاس . درس مكرم عبيد فى المدرسه الامريكيه فى اسيوط و بعدين سافر انجلترا و درس القانون فى اوكسفورد و حصل على شهادة القانون سنة 1912 و رجع مصر و اشتغل سكرتير فى جرنال الوقائع المصريه و بعدين اتعين سكرتير للمستشار الانجليزى فى مصر. شارك فى ثورة 1919 مع سعد زغلول وكان من اللى اتنفوا بره مصر لفترة.
ويضرب به المثل فى الوطنية فقد كان بحق رمز من رموز التسامح بين المصريين.

من اشهر اقواله فى احتفالية الفية الازهر : "لعل أصد ما يُهنأ به الازهر الشريف فى عيده الالفي، أن رسالته صمدت للزمان الف سنة، إن هى إلا رسالة حق لن يطويها بل سينميها تعاقب الاف اخرى من السنين، وإذا كان لي -كمصري له عقيدته الوطنية- أن أفخر بالازهر الشريف معهداً مصرياً، فإن لي كرجل له عقيدته الروحية أن أُشيد به معهداً دينيا، ذلك لأن الله -الذي شاء للناس أن يختلفوا على الأديان- لن يسمح لهم بالاختلاف على الدين، ولقد أدى الازهر رسالة للدين والدنيا معاً، مدركاً قبل غيره أن العلم البشري لن يكتب له البقاء إلا إذا اقترنت فيه المادة الخامدة بالروح الخالدة" 


</doc>
<doc id="8474" url="https://arz.wikipedia.org/wiki?curid=8474" title="فيفى عبده">
فيفى عبده

فيفى عبده رقاصه شرقيه مصرية مشهوره اتولدت يوم 26 ابريل 1953فى مركز تلا بمحافظة المنوفيه واسمها الحقيقى عطيات عبد الفتاح ابراهيم ، اتشهرت اوي فى فترة التمانينات والتسعينات واعتزلت الرقص فى فترة عشان كان عندها حالة نفسية وحشة عشان موت مامتها فوزنها زاد عشان قعدت تاكل وقالت انها هتمثل وبس. وبعد كده بدأت تمثل فى مسلسلات التلفزيون بس رجعت عن القرار دة بعد كدة ورقصت فى مسرحية روايح 2008 وقالت انها لحد ما تموت هتفضل تحب الرقص.


</doc>
<doc id="8479" url="https://arz.wikipedia.org/wiki?curid=8479" title="سقوط بغداد (2003)">
سقوط بغداد (2003)

فى 9 ابريل سنة 2003 وقعت بغداد فى إيد الامريكان و احتلوها و قبضوا على حاكم العراق صدام حسين و رجالته و قدموهم للمحاكمه وأعدموهم.

حكاية سقوط بغداد فى إيد الامريكان بدأت بتولى جورج بوش الابن حكم امريكا و قرر انه يكمل المشوار اللى بداه أبوه جورج بوش الاب و يحاصر العراق و يغزوها و يقضى على حكم صدام حسين.

شوف كمان : سقوط بغداد (1258)


</doc>
<doc id="8484" url="https://arz.wikipedia.org/wiki?curid=8484" title="معركة حمص التانيه">
معركة حمص التانيه

معركة حمص التانيه معركه كبيره قامت بين الجيش المصرى بقيادة السلطان قلاوون و جيش مغول الإيلخانات ( مغول فارس ) بقيادة منگوتيمور اخو الإيلخان اباقاخان ابن هولاكو فى جنوب حمص فى سنة 1281. انتهت المعركه بهزيمه كبيره للمغول.

فى سنة 1277 خرج الظاهر بيبرس بالجيش و راح يهاجم قيساريه عاصمة دولة السلاجقه اللى كانت تابعه للمغول ، و بعد ما انتصر فى معركة الأبلستين دخل قيساريه و قعد على العرش فى القصر السلطانى ، و بعد ما قضى اسبوع هناك قرر انه يرجع مصر لكن اتوفى فى السكه فى الشام ، فاتولى الحكم ابنه السعيد بركه قان ، و بعد ما حكم حوالى سنتين عزله الامير قلاوون و نصب مكانه أخوه الطفل سلامش ، و بعد سلامش ما قعد على عرش مصر 100 يوم عزله قلاوون و قعد هو على العرش. فى الظروف دى انتهز اباقاخان إيلخان فارس فرصة ارتباك الأوضاع السياسيه فى مصر و قرر انه يستولى على الشام.

منگوتيمور اخو آباقاخان راح بجيش مغولى على قيساريه ، عاصمة دولة السلاجقه، وعرف قلاوون من أسير مغولى إن المغول بيستعدوا لغزو الشام بحوالى 80 الف محارب ، فخرج قلاوون بالجيش المصرى و انضمت ليه قوات من الكرك بعتها الملك المسعود خضر ابن الظاهر بيبرس. الجيش المغولى كان متقسم على جيوش ، من ضمنها جيش بيتكون من حوالى 3000 فارس بيقوده آباقاخان اللى كان معاه حاكم ماردين ، راح على الرحبه و اتوقف هناك. طلايع جيش المغول كان بيقودها منگوتيمور ، و ابتدت الناس تهرب من حلف و حماه و حمص و هما مرعوبين لما شافت الطلايع. وراح قلاوون بجزء من الجيش على المرج و عسكر هناك و بعدين راح على حمص و معاه كل الجيش ، و وصل الامير سنقر الأشقر و الامرا الظاهريه ( امرا الظاهر بيبرس ). لما وصلت الأخبار ان المغول بيقربوا استخبى الناس فى جامع دمشق و فى المصلى بره دمشق و قعدوا يدعوا و يعيطوا ، و على الجبهه اتجهز الجيش و استعد للمعركه. جيش مصر كان فيه حوالى 800 من المماليك السلطانيه .

وصل المغول لأطراف حلب و وقف آباقاخان فى الرحبه ، و راح منگوتيمور على عين تاب على راس جيش بيضم 50 الف محارب مغولى و 30 الف محارب كرجيين و روم و أرمن و صليبيين ، و هاجم حماه و خرب اماكن فيها.

بيقول مؤرخ المغول رشيد الدين الهمذانى فى فصل " حكاية توجه آباقاخان لناحية الشام و اشتباك منگوتيمور مع المصريين " ان جيش المغول كان عرض صفوفه حوالى 20 كم .

بدت المعركه فى صباحية يوم 29 اكتوبر 1281 ، و اصطدمت ميسرة جيش آباقاخان اللى كان بيقودها " اليناق " و " طايجو بهادر " و " هولاجو " و " قربوقاى " بميمنة جيش مصر صدمه جامده لكن العسكر صمدوا و ضربوا ميسرة جيش المغول ضربه جامده ، و دخلوا على القلب الموجود فيه منگوتيمور. لكن ميسرة الجيش ما صمدتش قدام ميمنه المغول اللى كان قوامها جيش " هندوقور " و بيقودها " مازوق آقا " ، وانكسر جناح القلب من جهة الشمال و جريوا المغول ورا العساكر لغاية حمص اللى قفلت أبوابها ، و فضلت عساكر منهم تجرى لغاية ما وصلوا غزه و اتخضت الناس هناك. لا عسكر الميسره اللى هربوا و لا المغول اللى بيطاردوهم كانوا دريانين ان عسكر قلاوون انتصروا فى الميمنه و ضربوا قلب الجيش المغولى و دمروه ، و ان منگوتيمور نفسه وقع من على حصانه و انجرح و هرب و وراه جيشه جزء هرب ناحية سلميه و الصحرا و جزء هرب على جهة حلب و الفرات. لما رجعت ميمنة المغول اللى كانوا بيطاردوا العسكر المنهزم طلع عليهم قلاوون بقواته و قضى عليهم ، و بكده انتهت معركة حمص التانيه بنصر حاسم لقلاوون و هزيمه كبيره لآباقاخان اللى كان مستنى فى الرحبه و هرب على بغداد لما عرف إن جيشه اتغلب .

طار الحمام و نزل فى القاهره ببشرة النصر الكبير ، ففرح المصريين و زينوا الشوارع و نصبوا أقواس النصر ( كانت اياميها بتتسمى قلاع ) ، و استنوا رجوع قلاوون و الجيش المصرى ، و لما رجع قلاوون دخل القاهره و صناجيقه مرفوعه فوق راسه و معاه اسرى المغول و طلع قلعة الجبل ، و دخل جيش مصر من باب النصر بالاسرى و صناجق المغول منكسه و مكسره ، و مشيوا فى شوارع القاهره لغاية باب زويله وسط هتافات المصريين .

غضب آباقا اللى اتصاب بذهول و احباط من هزيمة جيشه ، و قال لمنگوتيمور : " كان أحسن انك انت و الجيش تموتوا ولا تتغلبوا " ، و اتوعد انه حايعاقب المقصرين لما ينعقد مجلس المغول ( قور يلتاى ) فى الصيف ،و وعد بإنه حا يروح على الشام السنه الجايه و حا يقود الجيش بنفسه ، لكن هو و منگوتيمور اتوفوا سنة 1282.

اتكتبت قصايد كتيره تمجد انتصار جيش مصر على المغول فى معركة حمص التانيه و منها قصيده لركن الدين بيبرس الفارقانى قال فيها :



</doc>
<doc id="8485" url="https://arz.wikipedia.org/wiki?curid=8485" title="المتحف الحربى">
المتحف الحربى

المتحف الحربى القومى فى القاهره مقام فى قصر الحرملك و قصر الايتام على حرم قلعة الجبل اللى حكمت مصر منها جنوب البحر المتوسط فى عصر الدوله المملوكيه و اللى خرجت منها قرارات شكلت تاريخ مصر و الشرق الأوسط و العالم.

على مر التاريخ لعب الجيش المصرى دور كبير فى حماية امن مصر و حضارتها و كان دايماً من أقوى جيوش العالم و ساعات اقواها.

اتفتح المتحف فى عهد الدكتور احمد قدرى رئيس هيئة الاثار المصريه و بيعتبر من أهم و أروع المتاحف الحربيه فى العالم بسبب ضخامته من ناحيه ، و بسبب التحف و المعدات العسكريه الاثريه النادره اللى معروضه فيه. المعروضات و الكنوز المعروضه فى المتحف ده معروضه بإسلوب متحفى رفيع المستوى و بتبين تراث مصر العسكرى من ايام العصور الفرعونيه لغاية العصر الحديث.

المتحف بيضم صالات عرض كتيره زى :




</doc>
<doc id="8491" url="https://arz.wikipedia.org/wiki?curid=8491" title="فول مدمس">
فول مدمس

"'الفول " اكله يونانية الأصل تأكل على مع وجبة الإفطار في كتير من الدول. 


</doc>
<doc id="8505" url="https://arz.wikipedia.org/wiki?curid=8505" title="توركى">
توركى

اللغه التوركيه (Türkçe ) اللى بيتكلمها الناس فى البلد توركيا هى لغه من اللغات التوركيه. متأثره بالعربى و الفارسى، و كانت بتستخدم الحروف العربيه فى الكتابه قبل ما تتجدد و نسختها القديمه بقت بتتسمّا عثمانلى. لكن لما قامت الجمهوريه فى تركيا و مسك الرئيس مصطفى كمال اتاتورك الحكم فيها سنة 1923 غير حروف الكتابه للحروف اللاتينى، و دخل تعديلات فى اللغه التركيه العثمانليه Osmanlıca عشان تتوائم لغة تركيا مع العصر الحديث اللى بتسوده الحضاره الغربيه، و تخرج من حالة التخلف اللى كانت تركيا عايشه فيها.

اللغه التوركى موجوده فى مناطق كتيره كلغه محليه زى فى الجزء التركى فى قبرص، و فى المناطق اللى هاجر ليها الاتراك كلغه بيتكلم بيها المهاجرين الأتراك بين بعضهم.و اللى بيتكلمو تركى عددهم 60 مليون كلغه ام و 15 مليون ناطقين بيها.



</doc>
<doc id="8508" url="https://arz.wikipedia.org/wiki?curid=8508" title="مشيخه">
مشيخه

المشيخه - sheikdom -دويله بيحكمها شيخ من قبيله معينه او شيخ مسمى نفسه امير. النظام ده موجود فى منطقة الخليج زى مشيخة قطر Sheikdom of Qatar.


</doc>
<doc id="8515" url="https://arz.wikipedia.org/wiki?curid=8515" title="قطر (توضيح)">
قطر (توضيح)

دى صفحة توضيح لـ "قطر"



</doc>
<doc id="8516" url="https://arz.wikipedia.org/wiki?curid=8516" title="جوليان باجينى">
جوليان باجينى

جوليان باجينى(من مواليد 1968) فيلاسوف بريطانى ومؤلف عدة كتب عن الفلسفه مكتوبه لعامه الناس. وهو مؤلف ( الخنزير اللى عايز يتاكل والـ 99 تجربة تانية عن التفكير ) سنة (2005)، وشارك فى تأسيس وتحرير مجلة الفلاسفة. ومنح الدكتوراه سنة 1996 من جامعة كلية لندن للأطروحة حول فلسفة الهوية الشخصية. وبالإضافة لكتبه المشهوره عن الفلسفة بيساهم بردو فى الجارديان ، والاندبندنت ، والاوبزرفر، وهيئة الاذاعة البريطانية (بى بى سى).


</doc>
<doc id="8519" url="https://arz.wikipedia.org/wiki?curid=8519" title="برونو باور">
برونو باور

برونو باور (6 سبتمبر 1809 - 13 ابريل 1882) ، كان عالم لاهوت ألمانى، وفيلسوف، ومؤرخ. باور قام بالبحث والتدقيق فى مصادر العهد الجديد من الكتاب المقدس، وانتهى لاستنتاجه المثير للجدل اللى بيقول ان المسيحية المبكرة بتدين اكثر للفلسفة اليونانية (الرواقية) اكتر من اليهودية. ابتداء من 1840 ، بدأ سلسلة من الاعمال المثيرة للجدل بتقول ان يسوع المسيح مجرد أسطورة تم اختراعها فى القرن التانى من اندماج وخلط اللاهوت اليهودى واليونانى والرومانى.


</doc>
<doc id="8535" url="https://arz.wikipedia.org/wiki?curid=8535" title="جاكومو بوتشينى">
جاكومو بوتشينى

چاكومو بوتشينى(بالطاليانى:Giacomo Antonio Domenico Michele Secondo Maria Puccini) ( اتولد 22 ديسمبر ، 1858 – مات 29 نوفمبر ، 1924) كان موسيقار طاليانى و مؤلف اوبرالى مشهور و بييجى فى الترتيب بعد فيردى من حيث النجاح و الشعبيه اللى حققوها فى تأليف الاوبرا اللى ليها شعبيه لسه لحد دلوقتى.
من اشهر الاوبرات اللى كتبها بوتشينى:


</doc>
<doc id="8539" url="https://arz.wikipedia.org/wiki?curid=8539" title="اماره">
اماره

الإماره - Principality - دوله صغيره بيحكمها امير او اميره . زى إمارة موناكو Principatu de Múnegu، و إمارة أندورا Principat d'Andorra.


</doc>
<doc id="8540" url="https://arz.wikipedia.org/wiki?curid=8540" title="مملكه">
مملكه

المملكه - Kingdom - دوله حاكمها ملك او ملكة مثل المملكة المتحدة و المملكة العربية السعودية، المملكة الأردنية الهاشمية والمملكة المغربية و مصر ( المملكة المصرية ) قبل ما تتحول ل جمهورية.


</doc>
<doc id="8543" url="https://arz.wikipedia.org/wiki?curid=8543" title="سلطنه">
سلطنه

السلطنه - sultanate - دوله بيحكمها سلطان او سلطانه زى سلطنة بروناى و سلطنة عمان. من أقوى و أكبر السلطنات فى التاريخ كانت السلطنه المملوكيه فى مصر ( 1250 - 1517 )


</doc>
<doc id="8545" url="https://arz.wikipedia.org/wiki?curid=8545" title="دوجلاس ادامز">
دوجلاس ادامز

دوجلاس نويل ادامز (11 مارس 1952 - 11 مايو 2001) كان مؤلف،وموسيقي وكاتب درامي انجليزى. اشتهر بتأليفه سلسلة روايات (دليل المسافر الى المجرة) واللى بدأت فى الإذاعة واتطورت لـ"ثلاثية" من خمس كتب اتباع منها اكتر من 15 مليون نسخة فى حياته)، واتعمل منها كمان مسلسل تلفزيوني، وسلسلة كتب هزلية، ومسرحية اذاعية، ولعبة كمبيوتر، وفيلم روائي اتكمل بعد موت ادامز.


</doc>
<doc id="8546" url="https://arz.wikipedia.org/wiki?curid=8546" title="ولايه">
ولايه

الولايه - Suzerainty - منطقه او بلد بيحكمها والى نيابه عن حاكم عام زى ملك او سلطان. الولايات العثمانيه من اشهر الولايات فى تاريخ العصور الوسطى . البلاد اللى استولى عليها العثمانيين اتحولت لولايات غير مستقله بيحكمها والى تابع للباب العالى ( السلطان العثمانى ) فى الأستانه. مصر بعد ما كانت دوله مستقله فى العصر المملوكى استولى عليها العثمانيين (1517) و بقت ولايه مش مستقله تابعه للدوله العثمانيه.


</doc>
<doc id="8547" url="https://arz.wikipedia.org/wiki?curid=8547" title="بيتر اتكينز">
بيتر اتكينز

پيتر ويليام اتكينز ("Peter William Atkins")‏ ‏(مواليد 10 أغسطس 1940) كيميائى انجليزى وزميل واستاذ الكيميا فى كلية لينكولن فى جامعة أوكسفورد. وهو كاتب غزير الانتاج لكتب الكيميا الدراسية الشهيرة اللى بتضم الكيميا الفيزيائية، و الكيميا غير العضوية، وميكانيكا الكم الجزيئية، تلاتة من اكتر الكتب المدرسية فى الكيميا شعبية فى العالم.


</doc>
<doc id="8554" url="https://arz.wikipedia.org/wiki?curid=8554" title="نيابه">
نيابه

النيابه تشبه لحد ما الولايه. النيابات توابع لسلطنه او مملكه بيحكمها نايب للسلطان او الملك زى سوريا و الكرك و غيرها فى عصر الدوله المملوكيه المصريه كانت بتتحكم عن طريق نواب السلطان المقيم فى القاهره عاصمة سلطنته. النيابات كانت على بلاد و مدن لكن كمان على قلاع و حصون ، مثلاً كان فيه نايب دمشق و نايب قلعة دمشق و دول كانوا مركزين مختلفين و منفصلين عن بعض.


</doc>
<doc id="8555" url="https://arz.wikipedia.org/wiki?curid=8555" title="كونتيه">
كونتيه

الكونتيه (بالانجليزى: county، بالفرنساوى: comté، بالالمانى: Grafschaft )، دويله صغيره او منطقه بيحكمها نبيل لقبه كونت Count (مؤنث: كونتيسه countess). الكونتيات كانت موجوده فى اوروبا. اللقب النبيل كونت اصله كلمة "كوميس" Comes اللاتينيه و معناها "شريك". من اشهر الكونتيات اللى كانت موجوده فى الشرق الأوسط فى العصور الوسطى بعد تأسيس الصليبيين مملكة اللاتين كانت " كونتية طرابلس " اللى استمرت لغاية ما قضى عليها السلطان قلاوون سنة 1290.


</doc>
<doc id="8557" url="https://arz.wikipedia.org/wiki?curid=8557" title="دوقيه">
دوقيه

الدوقيه Duchy دوله صغيره او منطقه بيحكمها دوق duke او دوقه duchess زى لوكسيمبورج. الدوقيات كانت ساعات مستقله و ساعات كانت جزء او تابعه جزئياً لـ مملكه. الدوق لقب نبيل و بيعتبر اعلى درجه من درجات النباله بعد الملك. كلمة دوق جايه من اللاتينى دوكس بيلوروم Dux Bellorum و معناها حاجه زى قائد عسكرى. اللقب ده ظهر فى الممالك الالمانيه فى العصور الوسطى ، و استخدمه المؤرخين الغربيين لما كانوا بيشيروا للقواد العسكريين الالمان.

اكويتين Aquitaine فى جنوب غرب فرنسا ( عاصمتها بوردو ) من اشهر الدوقيات الاوربيه القديمه.


</doc>
<doc id="8559" url="https://arz.wikipedia.org/wiki?curid=8559" title="بروناى">
بروناى

بروناى دار السلام او برونى دارالسلام ، - بالمالاى: Negara Brunei Darussalam - سلطنه فى شمال الساحل الشمالى التابع لجزيرة بورنيو فى جنوب شرق اسيا المطل على بحر الصين الجنوبى بين ماليزيا و ساراواك. مع ان بروناى مساحتها صغيره ( 5,765 كم مربع ) لكن كانت جزء من سلطنه قويه لها تاريخ كبير يرجع للقرن الاربعة عشر ، و تعتبر من اغنى بلاد العالم ، و هى دوله مسالمه تتمتع بتقدم و ازدهار كبير و سكانها متنورين و متعلمين. استقلت بروناى عن انجلترا فى 1 يناير سنه 1984 ، و يحكمها حالياً السلطان حسنال بولقيه Hassanal Bolkiah. عدد سكان السلطنه حوالى 381,371 غالبيتهم مالاى (حوالى 66% ) و مواطنين من اصول صينيه (حوالى 11%). عملتها دولار بروناى Brunei dollar.


</doc>
<doc id="8567" url="https://arz.wikipedia.org/wiki?curid=8567" title="رولينج ستونز">
رولينج ستونز

الرولينج ستنوز (the Rolling Stones) دى فرقه روك انجليزيه اتأسست فى لندن سنة 1962.الفرقه اتعملت الاول بين العازف المتعدد المواهب بريان جونز و عازف البيانو يان ستيوارت و بعدين انضم ليهم المغنى (فوكاليست) ميك ياجير و عازف الجيتار كيث ريتشاردز.


</doc>
<doc id="8570" url="https://arz.wikipedia.org/wiki?curid=8570" title="برينيكى (اسم)">
برينيكى (اسم)

برينيكى Βερενίκη ، اسم لملكات و اميرات مصر فى العصر البطلمى.




</doc>
<doc id="8573" url="https://arz.wikipedia.org/wiki?curid=8573" title="برينيكى التالته">
برينيكى التالته

برينيكى التالته ، - باليوناني : Βερενίκη -، كمان بتتسمى كليوباترا برينيكى. اتولدت سنة 120 قبل الميلاد ملكة مصر. بنت بطليموس التاسع ( سوتر 2 - لاثيروس ). بعد وفاة ابوها حكمت مصر لوحدها من 81 ق.م لغاية 80 ق.م. و مع عمها و جوزها بطليموس العاشر اليكساندر 1 اللى قتل امه كليوباترا التالته اللى كات برضه فى نفس الوقت جدة برينيكى الرابعه. كانت محبوبه من المصريين. اجبرت على انها تتجوز بطليموس الحداشر ( الكسندر 2 ) اللى قتلها بعد 19 يوم من جوازهم فهاج الاسكندرانيه و ثاروا عليه و قتلوه بعد جريمته بكام يوم.

شوف كمان: لستة ملوك مصر البطلميه


</doc>
<doc id="8574" url="https://arz.wikipedia.org/wiki?curid=8574" title="برينيكى (مدن)">
برينيكى (مدن)

برينيكى ، مجموعة مدن من العصر البطلمى ، أهمها مدينه فى صعيد مصر على شط البحر الاحمر ، اتسمت على اسم برينيكى الأولى ام بطليموس التانى فيلادلفيوس اللى بناها و مهد لها الطريق من قفط عبر الصحرا فبقت مينا مهمه لتجارة الهند. بقايا المدينه دى لسه موجوده.


</doc>
<doc id="8576" url="https://arz.wikipedia.org/wiki?curid=8576" title="بيرينج">
بيرينج

مضيق بيرينج (بالانجليزى:Bering Strait ، بالروسى:Берингов пролив Beringov proliv) دا مضيق مائى موجود بين اسيا (سيبيريا) وامريكا الشمالية (الاسكا) وكانوا الناس بيعدوا عليه فى الشتا لانه بيبقى فى الوقت ده متجمد.


</doc>
<doc id="8582" url="https://arz.wikipedia.org/wiki?curid=8582" title="حجر رشيد">
حجر رشيد

حجر رشيد - بالفرنساوى: Pierre de Rosette ، بالانجليزى : Rosetta Stone - حجر لقاه عساكر نابوليون بونابارت فى رشيد فى مصر وقت الحمله الفرنسيه على مصر ، و أخده الإنجليز على لندن بعد ما إحتلوا اسكندريه سنة 1801، لكن لحسن الحظ الفرنساويين بعد ما لقوه عملوا منه نسخه بعتوها على باريس . حجر رشيد كان منحوت عليه مرسوم تنصيب ملك مصر البطلمى بطليموس الخامس ابيفانس ( الظاهر ) ، بالهيروغليفي والديموطيقي و اليوناني.

فى المرسوم اللى اتنقش على حجر رشيد اتوصف بطليموس الخامس بإنه : " ملك مصر العليا و مصر السفلى ، ابن الاله فيلابتور ، بموافقة بتاح ، اللى رع وهبه الانتصار ، تجسيد حى لأمون ، ابن رع ، بطليموس الخالد ، المحبوب من بتاح ، الاله الجواد ابيفانيس ". و من ضمن اللى اتكتب ان تمثال بطليموس الخامس ابيفانيس حا يتعبد فى كل معابد مصر و حا ينضم لكل تماثيل الهة مصر التانيه فى الاحتفالات الدينيه ، و إن المرسوم حا يتنقش على قواعد كل تماثيله فى نواحى مصر ، بالحروف المصريه المقدسه (الهيروغليفى) ، و الحروف المصريه الدارجه (الديموطيقى) ، و الحروف اليونانيه.

بعد شوية دراسات، العلما اللى عرفوا يقروا ويفهموا اليوناني قدروا يخمنوا إن التلت نصوص لها معنى واحد، وإتصوروا ان مفتاح الهيروغليفي ومعاه تاريخ مصر محطوط على الحجر ده. العلما فى انجلترا و المانيا و ايطاليا وفرنسا كانوا عملوا محاولات كتيره لفك الهيروغليفي المكتوب على حجر رشيد لكن كل المحاولات مانفعتش.

شامبوليون Jean-François Champollion اللى اتلقب بـ " المصرى " ، وهو عالم لغوي كبير نابغه فى عدد كبير من اللغات القديمه من ضمنها القبطى - و دي مع نباهته كات نقطة مهمه جداً - فهم على عكس الكل إن الهيروغليفي المصري ده حروف صوتيه، وقدر من الإقتناع ده انه يبني عليه و يمشي بصبر وطولة بال وشجاعه فى الإتجاه الصح. العلما التانيين كانوا وصلوا لنتيجه بتقول إن الديموطيقي المكتوب على حجر رشيد عباره عن حروف كتابه بس ما قدروش يتقدموا خطوه اكتر من كده فرفعوا الرايه واستسلموا. شامبوليون بشطارته اللغويه وعلمه فك حروف الهيرغليفى المصرى وادرك النظام اللغوى اللى فى نص حجر رشيد، وقدر يخلى النص يتقرى و يتفهم وكمان يتكتب ويتدرس. وبكده أسقط شامبوليون الفكرة الغلط اللى كات سايده عن الهيروغليفى المصري اللى اسسها هورابولون ، وفتح بوابة تاريخ مصر الحقيقي و انهى عصر تاريخ مصر الخرافى.

Holbl, Gunther, A History of The Patolemaic Empire , Routledge, London & New York 2007, ISBN 978-0-415-23489-4


<noinclude>


</doc>
<doc id="8583" url="https://arz.wikipedia.org/wiki?curid=8583" title="معبد ادفو">
معبد ادفو

معبد ادفو بيضم معبد حورس الفخم اللى بناه بطليموس التالت ( 237 ق.م. ) للاله حورس ، و خلص بنايته بطليموس الرابع ( 212 ق.م.) من غير ما يزخرفه ، و كمل زخرفته و بنايته بطليموس العاشر و بطليموس الحداشر ، و كمل البنا و الزخرفه بالكامل سنة 57 ق.م.. و بيعتبر المعبد ده من أهم و اجمل المعابد المصريه.

ادفو فى مصر القديمه كانت اخر نقطة حراسه مصريه على الحدود النوبيه، و عاصمة الاقليم التانى من اقاليم الصعيد و فيها كمان أثار رومانيه.




</doc>
<doc id="8586" url="https://arz.wikipedia.org/wiki?curid=8586" title="زين الدين زيدان">
زين الدين زيدان

زين الدين زيدان كان لعيب كوره فرنساوى اتولد فى مرسيليا فى فرنسا فى 23 يونيه 1972. لعيله من البربر القبايل هاجرت زمان من الجزاير فى شمال افريقيا لفرنسا.
فاز بكاس العالم لكورة القدم و كاس امم اوروبا و وكاس القارات 
فاز باحسن لعيب كوره فى العالم 3 مرات واتصوت لة كمان احسن لعيب اخر خمسين سنة فى اوروبا .

انهى حياته الكرويه فى منتخب فرنسا بنطح اللعيب الطليانى ماركو ميترازى Marco Materazzi براسه فى بطنه بعنف فى نهائى بطولة العالم بين فرنسا و ايطاليا فطرده الحكم من الماتش بكارت احمر و فازت ايطاليا بالبطوله.

اتولد زيزو فى فرنسا فى منطقة مرسيليا لعيله مهاجره من شمال افريقيا لة تلات اخوات هما نور الدين وجمال وفريد وبنت اسمها ليلى
زيدان متجوز من عارضة ازياء اسمها فيرونيك فيرنانديز - لينتيسكو Veronique Fernandez-Lentisco
وعنده اربع اولاد أساميهم: إنزو ، لوقا ، ثيو ، إلياز.


1988 ل 1992 كان 61
1992 ل 1996بوردو 135
1996 ل 2001 يوفنتوس 151
2001 ل 2006 ريال مدريد155

زيدان لعب فى المنتخب الفرنساوى بصفته مواطن فرنساوى مولود فى فرنسا.

اول ماتش لزيدان كان قدام منتخب التشيك فى سنة 94 و المنتخب الفرنساوى كان مغلوب بس قدر انه يجيب جونين.

اشتهر زين الدين زيدان بنطح اللعيبه ، نطح لعيبه و هو بيلعب فى ايطاليا و اسبانيا ، فى اخر مباراه دوليه لعبها ضمن منتخب فرنسا نطح اللاعب الطليانى ماركو ميترازى Marco Materazzi فى بطولة كاس العالم فى بطنه فطرده الحكم من الملعب و فازت ايطاليا بالكاس.



</doc>
<doc id="8598" url="https://arz.wikipedia.org/wiki?curid=8598" title="انسانيه">
انسانيه

الانسانية (انجليزى: Humanism; فرنساوى: Humanisme)‏ هى مجموعة فلسفات ، او طريقة تفكير ، بتقول ان كل الناس تستحق الاحترام والكرامة ، وان الناس لازم يقدرو يحددو بنفسهم ازاى يعيشو حياتهم. الانسانيين بيقولو ان الناس لازم تختار معتقداتها عن طريق انهم يفكرو كويس قوى ويستخدمو العقل والمنطق بدل من الاعتماد على حاجات زى الدين او المعتقدات اللى مفيش دليل على صحتها. الانسانيين بيقولو كمان ان ممكن الانسان يعرف الصح والغلط عن طريق التفكير والوصول لقرارات سليمة وان الانسان مش محتاج دين عشان يكون انسان كويس.

الانسانيين عايزين يشوفو كل الناس ناجحين وسعيدين فى حياتهم ومحققين ذاتهم. فى الفكر الانسانى القرار او الاختيار السليم هو القرار اللى يخلى حياة الناس افضل، ولما تحصل مشكله سواء على المستوى الفردى او الجماعى بيكون مهم جدا اننا نحلها عن طريق استخدام العلم والمنطق.


</doc>
<doc id="8606" url="https://arz.wikipedia.org/wiki?curid=8606" title="رشيد">
رشيد

رشيد هيا مدينه فى مصر على النيل قرب مصب فرع رشيد. و هيا عاصمة مركز رشيد فى محافظة البحيره.

اتأسست رشيد فى القرن التاسع على انقاض مدينه كان اسمها " بولبيتينوم " و بيعتقد ان اصل اسم رشيد من اسمها المصرى القديم " ت - رشيت ". بعد بناها من جديد فى العصور الوسطى حوالى سنة 800 بقت ليها مكانه تجاريه كبيره ، و دلوقتى بتعتمد على مصايد السمك و زراعة الرز.

اشتهرت رشيد عالمياً بعد ما تم إكتشاف الحجر اللى اتنسب ليها و بقى معروف بإسم حجر رشيد. و هو الحجر اللى إكتشافه ساعد على فك حروف اللغه الهيروغليفيه المصريه و خللا قراية اللغه المصريه ممكن.



</doc>
<doc id="8607" url="https://arz.wikipedia.org/wiki?curid=8607" title="رسائل العمارنه">
رسائل العمارنه

رسائل العمارنه 300 جواب ليها اهميه تاريخيه كبيره اتبادلها القصر المصرى الفرعونى فى القرن 14 قبل الميلاد مع ملوك و امرا الشرق القديم. الجوابات دى اتنقشت بالخط المسمارى باللغه الأكديه على الواح معموله من طين محروق. اتعثر على الالواح فى انقاض تل العمارنه عاصمة اخناتون ملك مصر.


</doc>
<doc id="8608" url="https://arz.wikipedia.org/wiki?curid=8608" title="رخمى رع">
رخمى رع

رخمى رع وزير عاش ايام ملك مصر تحوتمس التالت من الاسره التمنتاشر. له قبر مهم فى طيبه الغربيه موجوده فيه نصوص بتبين واجبات الوزير و وظايفه اياميه. و فيه مناظر بتصوره و هو بيستقبل الوفود الاجنبيه ، و غيرها بتصور الحياه الإجتماعيه و الإقتصاديه فى زمنه.


</doc>
<doc id="8609" url="https://arz.wikipedia.org/wiki?curid=8609" title="رفح">
رفح

رفح ، اسمها رابح بالمصرى القديم ، و رافيا باليونانى . مدينه مصريه قديمه فى شرق مصر ، فى شمال شرق شبه جزيرة سينا على البحر المتوسط. فيها بقايا حمامات من العصر الرومانى و كنيسه من العصر المسيحى. حصلت فيها معارك كتيره ضد الغزاه الاجانب على مر التاريخ المصرى.



</doc>
<doc id="8610" url="https://arz.wikipedia.org/wiki?curid=8610" title="على الروبى">
على الروبى

على الروبى ( اتوفى 1891 )، ظابط مصرى اشترك فى الحمله المصريه على الحبشه ( 1875 - 1876 ). انضم لـ احمد عرابى فى الثوره العرابيه و اشترك فى معركة التل الكبير.



</doc>
<doc id="8612" url="https://arz.wikipedia.org/wiki?curid=8612" title="عبد الله النديم">
عبد الله النديم

عبد الله مصباح ابراهيم ( اسكندريه، 1843 - استانبول، 1896 )،كان كاتب و شاعر و خطيب و صحفى و وطنى مصرى كبير من اللى شاركوا فى الثوره العرابيه بتاعة احمد عرابى. اتلقب بـ " خطيب الحزب الوطنى ". اتولد فى اسكندريه، مصر. نظم الجمعيات الخيريه التعليميه للدعوه للوطنيه المصريه ، كتب باللغه المصرى الجميله و اصدر جرانيل " التنكيت و التبكيت " و " الطائف ". اشترك فى الثوره العرابيه و اتنفى بعدها. بعد ما اتعفى عنه و رجع من النفى أصدر مجلة " الاستاذ " ، فأتنفى تانى على الأستانه ( استانبول ) و اتوفى هناك.

اتولد عبد الله النديم فى اسكندريه و بعد ما حفظ القرآن ابوه دخله مدرسة جامع الشيخ ابراهيم باشا فإتعلم على ايدين كبار المشايخ و اتعلم و هو صغير الفقه الشافعى و المنطق و الاصول و الاداب اللسانيه و اظهر قدرات فى كتابة الشعر و النثر المسجوع. اياميها الكتابه فى مصر كانت مقتصره على السجع لكن النديم ابتكر اساليب جديده فى الكتابه و اشتهر بين الكتاب و الشعرا اللى بقو يتصلو بيه و يناقشوه.

تعلم التلغراف واتقنه بسرعه وتعين تلغرافجى فى اكثر من مكتب كان اهمها مكتب تلغراف القصر العالى الخاص في فترة تولي الخديوى اسماعيل باشا. فى وقت فراغه كان بيقرا و يتعلم و بيروح الازهر يسمع الدروس و محاضرات الشيخ حمزه فتح الله اللى كان مفتش اول لغه عربيه فى نظارة المعارف المصريه.

ترك عبد الله النديم عمله التلغرافجى واهتم بالشعر والادب ومخالطة الكتاب والشعرا واظهر تفوقه عليهم ولأنه اراد ان يسترخي قليلاً سافر الي المنصوره واعُجب المدينه فأستقر بها وافتتح متجر بها ونجح فى التجاره لكن لإنه كان كريم مع الناس لم يستفد مادياً ، وتحول بيته ومتجره لصالون بسيط يجلس فيه مع الادباء.

فى بدايات سنة 1879 رجع اسكندريه و ابتدت حياته تتغير و تاخد طابع سياسى. فى اسكندريه قابل صحابه محمد افندى امين و محمود واصف افندى اللى كانو وقتها من مؤسسين جمعية مصر الفتاه و كان الاولانى نايب رئيسها و التانى كاتم اسرارها و عرفوه على اديب افندى اسحق و سليم افندى النقاش ملاك جرانيل " مصر " و " التجاره " اللى كانو فى الجمعيه و طلبو منه يكتب فى الجورنالين فبدأ يكتب و ينشر افكاره. لكن بعد شويه شاف ان الجمعيه دى سريه و خطر عليهم من جهة الحكومه فاقنع صحابه الاتنين انهم يسيبوها فسابوها هما و غيرهم و عرض عليهم انشاء جمعيه ماتكونش سريه تنفع مصر و ناسها فوافقو و عملو فى اسكندريه جمعيه اسمها " الجمعيه الخيريه الاسلاميه " فى اواخر ايام اسماعيل باشا و كانت حالة الحريه فى مصر فى حاله وحشه و ماحدش كان عارف يكتب او يتكلم. اتوفى اسماعيل باشا و اتولى الخديوى محمد توفيق حكم مصر و استبشرت الناس خير و انضم للجمعيه ناس كتيره منهم اعيان اسكندريه. الجمعيه الخيريه الاسلاميه كانت اول جمعيه اسلاميه تتكون فى مصر و كان من اهدفها نشر روح المعرفه بين الشبان. فتحت الجمعيه مدرسه لتعليم اليتامى و ولاد الفقرا ببلاش ، و قدر عبد الله النديم انه يخلى الخديوى توفيق يهتم بالمدرسه فبقت تحت اشراف ولى عهده عباس حلمى اللى جاب لها مدرسين مصريين و اجانب و اتعين عبد الله النديم مدير عليها فنظم التعليم فيها و دخل تعليم الدب و كبرت المدرسه و فى وقت قصير بقا فيها اكتر من تلتميت تلميذ و طلعت لها وزارة المعارف كل سنه مبلغ 250 جنيه. بعد ما كبرت المدرسه طلب النديم من الخديوى انه يديه المدرسه البحريه لانها واسعه و موقعها كويس فوافق الخديوى و اشتهرت المدرسه و بقى النديم يعمل فيها حفلات بيحضرها اعيان مصر.

عبد الله النديم فى الفتره دى ساب الكتابه الادبيه و بقى يكتب مقالات سياسيه فى جرانيل " المحروسة " و " العصر الجديد " اللى اتصرح لسليم افندى النقاش بإصدارهم بدل " مصر " و " التجارة " بعد ما اتنفى اديب افندى اسحق بره مصر. كتابات النديم السياسيه كانت مافيهاش سجع و قافيه زى ما كانت طريقته فى الكتابات الادبيه. بعد شويه النديم ساب الجورنالين و اصدر " التنكيت و التبكيت " و ده كان جورنال اسبوعى بيكتب فيه بطريقه هزليه لكن مخفى فيه كلام جد بطريقه ما حدش عملها قبله. بعد التنكيت و التبكيت اصدر النديم جورنال " الطائف "و ده كان جورنال سياسى محض و اشتهر جداً اكتر من اى جورنال اياميها. لكن لما قامت الثوره العرابيه اغتصبها منه امرا الجيش و بقو يكتبو فيها زى ماهما عايزين من غير ما يقدر يمنعهم.

عبد الله النديم مثل احمد عرابى احس ان الحكومه منحازه للاجانب على حساب المصريين ، فلما هب عرابى فى ثورته اعجب النديم بيه و انضم للثوره العرابيه اللى كانت بتطالب بالاصلاح و المساواه و كان رجالتها الثايرين على الاوضاع بيعملو اجتماعات علنيه و بينشرو ارائهم فى الجرانيل. و اتكون الحزب الوطنى و كان همه تطليع البلد من الخراب و الفساد اللى كانت عايشه فيه و انضم النديم للحزب الوطنى و اتلقب بـ " خطيب الحزب الوطنى " و بقى كتاب الثوره بيكتبو و بشرحو افكارهم فى جورناله ، لكن ده كان موغوش النديم اللى حس انه اتورط فى الموضوع.

قامت الثوره العرابيه و هاجت القاهره و وصلت اخبار ضرب الانجليز لاسكندريه فى 11 يوليه 1882 و ان الحرب بين الانجليز و عرابى قامت فراح النديم مع محمود سامى البارودى و غيرهم على اسكندريه فلقو الجيش المصرى بيحضر للانسحاب على كفر الدوار.

فى 15 سبتمبر 1882 قامت معركة التل الكبير و اتغلب عرابى فهرب مع اخوه و على الروبى على القاهره و وراهم عبد الله النديم وراحو طوالى على نظارة الحربيه فى قصر النيل و اتكون وفد كانت مهمته الروحان للخديوى توفيق اللى انحاز للانجليز و قعد فى قصر التين و خرج الوفد و فيه عبد الله النديم لكن النديم اختفى و ما حدش عرف راح فين.

عاش عبد الله النديم متخفى فى مديرية الغربيه بيتنقل ما بين ميت الغرقا و العتوه و الجميزه و غيرها و كان بيتنكر ساعات على هيئة درويش و ساعات على هيئة المغاربه و غيرهم و طلعت الحكومه امر بالقبض عليه و عملت مكافاءه حجمها الف جنيه للى يقدر يدل عليه. كان فيه ناس كتيره عارفين هو فين لكن ماحدش دل عليه و ساعدوه فى التخفى و كانو بيأكلوه و يشربوه و فضل الحال على كده لغاية ما اتقبض عليه فى نوفمبر 1891 فى اخر ايام الخديوى توفيق و ودوه على طنطا واتحبس هناك كام يوم و اتحقق معاه و اتسأل عن سبب اختفائه فقال لهم انه خاف يتقبض عليه مع رجالة الثوره العرابيه و عفا عنه الخديوى لكن قرر نفيه بره مصر لأى مكان على مزاجه فاختار النديم يافا فسفرته الحكومه على هناك و عاش هناك و عمل جولات فى مدن فلسطين.

فى سنة 1892 اتوفى الخديوى توفيق و اتولى الحكم عباس حلمى التانى فعفا عن عبد الله النديم و سمح له بالرجوع على مصر فرجع و بقى يتنقل ما بين القاهره و اسكندريه لحوالى شهر لغاية ما قرر انه يعيش فى القاهره فعاش فيها و اصدر مجله علميه ادبيه اسمها " الاستاذ " اشتهرت و انتشرت و كان ليها تأثير كبير على افكار المصريين ، وفضل ينشرها لغاية ما لغت الحكومه ترخيصها بسبب الافكار اللى فيها و اتنفى النديم من مصر تانى على يافا و طلعت له الحكومه 400 جنيه لتكاليف سفره و 35 جنيه شهرى يتعيش منها فى المنفى بشرط انه ما يكتبش فى الجرانيل اى حاجه ليها علاقه بسياسة مصر.

قعد النديم فى يافا اربع تشهر و بعدين امر السلطان العثمانلى بطرده منها فرجع على اسكندريه و قابل هناك مختار باشا مندوب السلطان التركى فوضب له انه يروح يعيش فى الاستانه فسافر على هناك و عينه السلطان مفتش للمطبوعات فى الباب العالى بمرتب 45 جنيه مجيدى فوق اللى بياخده من الحكومه المصريه و كان بيصرف كل فلوسه على الفقرا و القرايب و الصحاب و اعمال الخير.

فى منفاه فى الاستانه اتعرف عبد الله النديم على الكتاب و المفكرين و كان منهم جمال الدين الافغانى اللى اتصاحب عليه و وصفه الافغانى بإنه ما شفش فى حياته حد زيه متقد الذهن و محكم فى اللى بيقوله و بيكتبه.

عبد الله النديم كان نفسه يرجع مصر لكن عيي بالسل و اتوفى فى 11 اكتوبر 1896 فى الاستانه و اتعملت له جنازه كبيره بأمر السلطان مشيت فيها فرقتين من الجيش و فرقه من البوليس و كبار رجال الدوله و العلما و المفكرين اللى كان بيتقدمهم جمال الدين الافغانى و اندفن فى باشكطاش.

عبد الله النديم مات و ما سابش لاهله حاجه لانه كان بيصرف كل فلوسه اول باول على اعمال الخير و القرايب و الصحاب. اشتهر عبد الله النديم بالاخلاق الكويسه و التواضع مع الناس كبيرهم و صغيرهم ، و كان ذكى و جرئ فى كل اللى بيقوله و بيكتبه.

عبد الله النديم كان غزير الانتاج لكن ضاع الكتير من اللى كتبه بسبب حرق عدد كبير من مؤلفاته و مصادرتها من جهة السلطات. اخوه عبد الفتاح افندى نديم و صاحبه محمود افندى واصف جمعو من مؤلفاته و كتاباته اللى قدرو يلاقوه و حطوه فى كتاب طبعوه بإسم " سلافة النديم فى منتخبات السيد عبد الله النديم ".

من ضمن مؤلفاته :



</doc>
<doc id="8613" url="https://arz.wikipedia.org/wiki?curid=8613" title="عبد الحميد بدوى">
عبد الحميد بدوى

عبد الحميد بدوى ( 1887 - 1965 ) مشرع و قانونى مصرى كبير. اتعين وزير للماليه سنة 1941 و وزير للخارجيه سنة 1954. مثل مصر فى مؤتمرات دوليه و بقى قاضى فى محكمة العدل الدوليه سنة 1946.


</doc>
<doc id="8617" url="https://arz.wikipedia.org/wiki?curid=8617" title="عبد الخالق ثروت">
عبد الخالق ثروت

عبد الخالق ثروت ( 1873 - 1932 ) ،سياسى مصرى درس القانون و اشتغل فى القضاء. اتعين وزير للعدل سنة 1914 ، و وزير للداخليه سنة 1922 ، و رئيس مجلس وزرا مصر. شكل وزاره ائتلافيه. كان مفاوض مصر مع الانجليز للوصول لاتفاقيه مصريه بريطانيه. فيه ميدان و شارع كبير فى وسط القاهره بإسمه.


</doc>
<doc id="8619" url="https://arz.wikipedia.org/wiki?curid=8619" title="عبد القادر حمزه">
عبد القادر حمزه

عبد القادر حمزة ( 1880 - 1941 ). صحفى و مؤرخ مصرى. حرر جرنال " الأهالى " فى اسكندريه سنة 1919 ، و أصدر جرنال " البلاغ " سنة 1923 فى القاهره، و " البلاغ الأسبوعى " فى سنة 1926. بيتعبر من أبرع كتاب المقاله السياسيه فى مصر و كان من رواد مدرسة الفكر الوطنى المصريه.


</doc>
<doc id="8625" url="https://arz.wikipedia.org/wiki?curid=8625" title="عدميه">
عدميه

العدميه - او النيهيليه (‏ Nihilism,‏ ‏ ;‏ ‏ Nihilisme; من الكلمه اللاتينى "nihil" اللى معناها "عدم" او "ولا حاجه")‏ مصطلح استخدم اول مره سنة 1861 عن طريق الكاتب الروسى الكبير ايڤان تورجينيف فى روايته "أباء و ابناء". و هو وصف لنظريه سياسيه و اجتماعيه اعتنقها الثوار الروس و فضلت قايمه لغاية سقوط حكم القياصره فى روسيا سنة 1917. المبدأ العدمى بيهدف لهدم الأوضاع السياسيه و الإجتماعيه الفاسده بغض النظر عن نوع و طبيعة النظم الكويسه اللى ممكن تحل محلها.

فى الفلسفه، و بالذات فى العدميه الوجوديه "existential nihilism"، المصطلح بقى معناه ان قيمة أى حاجه مش موجوده فى الواقع و ان القيمه مختلقه غلط و بطريقه تضليليه عن طريق الانسان و ان الحياه مالهاش معنى. و على الاساس ده مفيش حاجه اسمها ان "قيمه أخلاقيه" ممكن تتاخد فى الإعتبار فى تفضيل حاجه عن حاجه عند اداء فعل (عدميه أخلاقيه Moral nihilism).

ارتبطت الفلسفه العدميه بالفيلسوف الألمانى فريدريك نيتشه "Friedrich Nietzsche" و فى الادب بالكاتب الأمريكانى إرنست هيمينجواى "Ernest Hemingway".



</doc>
<doc id="8628" url="https://arz.wikipedia.org/wiki?curid=8628" title="راحت من الغز">
راحت من الغز

راحت من الغز هاربه قابلوها المغاربه
حتمية المصير
الغز بضم الغين هما عسكر الأتراك فى مصر فى العصر العثمانلى ، و المغاربه كانوا مرتزقه مغاربه بيسترزقوا فى مصر فى العصر العثمانلى لغاية عصر عزيز مصر محمد على الكبير. و المثل معناه ان الست دى قدرت تهرب من الغز و اتخلصت من أذاهم و شرهم فوقعها حظها الأغبر فى إيد المغاربه اللى ما يقلوش فى الشر و الأذى عن الغز. المثل بيتقال فى اللى بيقدر يتخلص من شر فيقع فى شر تانى.



</doc>
<doc id="8629" url="https://arz.wikipedia.org/wiki?curid=8629" title="خارج من الحريقه">
خارج من الحريقه

خارج من الحريقه قابله ال غراب زغطه
حتمية المصير
الزغط معناه البلع. و معنى المثل إن عصفور نجا من النار فطلع له غراب و بلعه.



</doc>
<doc id="8630" url="https://arz.wikipedia.org/wiki?curid=8630" title="خالتى و خالتك">
خالتى و خالتك

خالتى و خالتك و اتفرقت الخالات
انتهاء حاجه بنهاية حاجه تانيه
يعنى اللى كان بيربطنا ببعض كانوا امك و أمى ، و بعد ما انتهت علاقتهم ببعض بسبب الموت او الخلاف بقت مفيش حاجه تربطنا ببعض و ما بقتش فيه علاقه بينا.


</doc>
<doc id="8633" url="https://arz.wikipedia.org/wiki?curid=8633" title="جمع">
جمع

الجمع ( addition)‏ عملية إضافة عددين لبعض, مثلاً لو حبينا نضيف العدد 2 للعدد 3 هايطلع النتيجة 5 و اللى عملناه ده هو عملية الجمع. الجمع هوا ابسط العمليات الحسابية واساس لكل العمليات التانية الاطفال اللى عندهم خمس شهور ممكن يعرفوا يجمعوا دا حتى فى حبة حيوانات ممكن تجمع.

علامة الجمع اسمها زائد ( plus)‏ وشكلها معروف (+) وبتتكتب بين العددين اللى بيتجمعوا والنتيجة بتتكتب بعد علامة يساوى (=) وبتتنطق العملية كده مثلاً لو عايزين نجمع 2,3 هنقول اتنين "زائد" تلاتة "يساوى" خمسه. وممكن كمان نكتب العملية بشكل رأسى نحط العددين تحت بعض وخط تحتيهم ونجمع.

وده يعني ان ممكن نعكس اماكن الحدود(الاعداد) ويفضل الناتج زى ما هوا مثلاً4+2=2+4 او بالرموز أ+ب = ب+أ
يعنى ممكن لما نجمع أكتر من عدد، فممكن نحط أقواس حوالين مجموع اى حدين او أكتر بحيث يدمجان معا و مجموعهم يضاف لباقي الحدود، ومش هيختلف الناتج باختلاف الحدود المدمجة فمسلن: 2+(1+3) = (2+1)+3 وكمان بالرموز فإن أ+ب+جـ ممكن نعبر عنها: (أ+ب)+جـ او أ+(ب+جـ) بدون اختلاف فى الناتج.
الصفر اسمه محايد جمعى لأنه لو اتجمع على اى عدد تانى بيكون الناتج هو العدد التانى 5+0=5 او أ+0= أ

الكميات اللى احنا بنجمعها لازم تكون من نفس النوع يعنى مثلاً مينفعش نجمع خمسين سم من الطول مع مترين من الطول لازم الوحدات تكون هيا هيا. عشان نجمع كميتين من نوعين مختلفين لازم نحول النوع (من سم لمتر او العكس كمسال) عشان يكونوا نوع واحد. كمان الكميات الفيزيائية المختلفة مينفعش تتجمع زى الطول والوزن مينفعش يتجمعوا.

يعتبر الجمع هوا اساس كل العمليات الحسابية، فهوا اساس عملية الطرح، فيعتبر الطرح عملية جمع القيمة السالبة لعدد ما لعدد تانى. ويعتبر الضرب هو تكرار جمع عدد معين الى نفسه عدد من المرات. ومن عملية الضرب تجيى القسمة والأسس واللوغاريتمات وغيرها.


</doc>
<doc id="8638" url="https://arz.wikipedia.org/wiki?curid=8638" title="محمود عزمى">
محمود عزمى

محمود عزمى ( 1889 - 1954 )، صحفى مصرى أصدر فى مصر جرانيل " المحروسة " و " الاستقلال " ، و رأس تحرير جرنال يومى كان اسمه " روز اليوسف " اسسته السيدة روزاليوسف ، و حرر فى مجلات و جورانيل كتيره منها جورنال الجهاد(جورنال)|الججهاد.أصدر مجلة " الشباب " سنة 1936.

كان اول مدير لمعهد الصحافه فى جامعة القاهرة ، و انتخب فى لجنة حرية الاعلام و الصحافه فى الامم المتحده سنة 1949 ، و كان مندوب مصر فى مجلس الامن التابع للأمم المتحده.


</doc>
<doc id="8639" url="https://arz.wikipedia.org/wiki?curid=8639" title="العقلانيه">
العقلانيه

العقلانيه او العقليه - recollection - أى مذهب فلسفى بيدى للعقل الأولويه فى تحصيل المعرفه. و هى عكس التجريبيه اللى بتعتبر الحواس هى المصدر الاول للمعرفه. العقلانيه بتشير بالذات لفلاسفة القرن تمنتاشر اللى رفضوا اقامة المعرفه على الايمان. من أنصار العقلانيه : افلاطون و رينيه ديكارتو ليبنتز و اسبينوزا.



</doc>
<doc id="8642" url="https://arz.wikipedia.org/wiki?curid=8642" title="زكى طليمات">
زكى طليمات

زكى طليمات ( القاهره، 1894 - 1982) ممثل و مترجم مسرحى و مخرج مسرحى وصحفى مصرى كبير ، ساهم فى نهضة المسرح المصرى من بداياته. اتولد فى حى عابدين فى القاهره سنة 1899 و أخد البكالوريا من المدرسه الخديويه الثانويه و دخل معهد التربيه ، كان مغرم بالتمثيل و هو لسه صغير فإشترك فى جمعية أنصار التمثيل و إتألق فى فرق تمثيل كتيره فى مصر. سافر فرنسا فى بعثه عشان يتخصص فى فن الاخراج المسرحى و التمثيل و أخد دبلومات فى الاخراج المسرحى و فنون الدراما. كان اول مدير لـ المعهد العالى للفنون المسرحيه (1944). كون فرقه للتمثيل المسرحى الحديث و ضم فيها نخبه من أحسن ممثلين المسرح فى مصر و قدم مسرحيات ناجحه. اشترك فى افلام كبيره زى الفيلم التاريخى الناصر صلاح الدين اللى أخرجه يوسف شاهين. كرمته الدوله المصريه بالجوايز و فى سنة 1975 ادته جايزة الدولة التقديرية فى الفنون.

اخراج 
تمثيل 


</doc>
<doc id="8644" url="https://arz.wikipedia.org/wiki?curid=8644" title="نهر الدانوب">
نهر الدانوب

نهر الدانوب يعتبر أطول نهر فى الاتحاد الاوروبي و ثاني أطول نهر فى اوروبا بعد نهر الفولجا. نهر الدانوب ينبع من الغابة السوداء فى المانيا و يمر بعدة عواصم اوروبية قبل أن يصب فى البحر الاسود عن طريق دلتا الدانوب الموجودة بين رومانيا و اوكرانيا.
الدانوب يمر بعشر دول اوروبية هى: المانيا، النمسا، سلوفاكيا،المجر، كرواتيا، صربيا، بولجاريا، مولدوفا و اخيرا اوكرانيا و رومانيا. من اشهر المدن الاوروبية التي تطل على النهر هى فيينا و بودابست و بيلجراد و براتيسلافا. طول النهر من المنبع للمصب 2857 كم. من سنة 1991 و دلتا الدانوب الموجودة اغلبها فى رومانيا تعتبرها منظمة اليونسكو واحدة من اماكن التراث العالمي التي يجب المحافظه عليها.



</doc>
<doc id="8649" url="https://arz.wikipedia.org/wiki?curid=8649" title="راديو بنات و بس">
راديو بنات و بس

راديو بنات و بس banat9bass ، إذاعه مصريه خاصه بالبنات و الستات بتتبث من القاهره عن طريق الانترنت. القايمين بالمشروع و اللى بيقدموا البرامج متطوعات بنات. البرامج بتناقش بحريه مشاكل البنات و بتقدم لهم معلومات بـ اللغه المصريه اللى الناس بتتكلم بيها فى مصر بعيد عن الرسميات و التعقيدات. سمع المحطه عن طريق فتح موقعها على الإنترنت. من صفحات الموقع : إشمعنا بنات ، و بتوع الإذاعة.

بتقول صفحة إشمعنا بنات بالمصرى الجميل : " أزيكم أعرفكم بنفس انا اسمي .. مش مهم الاسم أنا بنت مصرية .. أكبر أخواتي لكن عمري ما حسيت إني أكبرهم مش مهم السن فى مجتمعاتنا الأهم هو النوع يعني أنا لازم أسمع كلامهم على طول الخط عشان أنا بنت "

راديو بنات و بس بيعتبر نجاح جديد للغه المصريه الاصيله.


</doc>
<doc id="8657" url="https://arz.wikipedia.org/wiki?curid=8657" title="طنطا">
طنطا

طنطا، مدينه فى مصر و عاصمة محافظة الغربيه. اسمها فى المصرى القديم كان " تنتاسو " و فى العصر الرومانى " تانيتاد " و بعدين اتحرف لأسامى تانيه منها طنتتا و طنطته و طندتا و طنتدا و طنتا ، لغاية ما بقى طنطا. حلت محل المحله الكبرى كعاصمه لاقليم الغربيه من سنة 1836 بطلب من عباس حلمى الاول لما كان مدير الغربيه قدمه لجده محمد على باشا . طنطا زادت شهرتها من وقت دفن الولى السيد البدوى فيها بسبب المولد السنوى بتاعه اللى بيتعمل هناك. بتعتبر المدينه سوق تجارى كبير و من اكبر مدن مصر و اشهرها و مركز تجمع السكه الحديد و الطرق البريه فيها بسبب موقعها فى وسط الوجه البحرى.


</doc>
<doc id="8660" url="https://arz.wikipedia.org/wiki?curid=8660" title="ملوك الطوائف">
ملوك الطوائف

ملوك الطوائف ( 1023 - 1092 )، حكام عرب و بربر شنوا حروب على بعضهم فى الاندلس. بعد إضمحلال الخلافه الأمويه فى الأندلس ، جنوب اسبانيا ، و الإنحدار الثقافى اللى عم ، استولى العرب و أعيان البربر على الحكم فى نواحى الأندلس ، زى بنو عباد فى اشبيليه (سيڤييا) ( 1023 - 1091 ) و بنو جهور فى قرطبه ( كوردوبا ) (1031 - 1070 ) و بنو حمود فى الجزيره (1035 - 1058 ) و بنو زيرى فى غرناطه (جرانادا ) ، و بنو برزال فى قرمونه ( لغاية 1067 ) و بنو مزين فى شلب ( 1028 - 1051 ) و بنو مجاهد فى دانيه و غيرهم. العرب و البربر دول دخلوا فى صراعات ضد بعضهم و قامت حروب بينهم و فيهم اتحالفوا مع ملوك الفرنجه ضد بعض و فضلوا ع الحال ده لغاية ما زحف يوسف بن تاشفين زعيم المرابطين من المغرب للاندلس و قضى عليهم.



</doc>
<doc id="8664" url="https://arz.wikipedia.org/wiki?curid=8664" title="علم الكمبيوتر">
علم الكمبيوتر

علم الكمبيوتر (Computer Science) هو دراسةالاسس النظريه للمعلومات (Information) و الكمبيوتيشن (Computation), و طريقة تطبيقهم فى الكمبيوتر سيستمز (Computer Systems). و ساعات بيتعرف على انه دراسه للالوجرتمات الى بتوصف و بتتلاعب فى المعلومات.


</doc>
<doc id="8665" url="https://arz.wikipedia.org/wiki?curid=8665" title="مؤرخين مصر فى العصور الوسطى">
مؤرخين مصر فى العصور الوسطى

مؤرخين مصر فى العصور الوسطى - Historians of Egypt in the Middle Ages - ، فى عصر الدوله المملوكيه (1250 - 1517 ) شافت مصر ازدهار ثقافى كبير شمل حركة تأريخ مش مسبوقه و لا اتكررت بعد كده ، و ظهر فى مصر مؤرخين فطاحل كتبوا مؤلفات تأريخيه ضخمه ساعدت الباحثين و المؤرخين فى العصر الحديث على التعرف على أحوال مصر و منطقة جنوب البحر المتوسط فى العصور الوسطى ، و اهتم الأوربيين بمؤلفات المؤرخين المصريين و ترجموها من المخطوطات القيمه المحتفظ بيها فى المكتبات و المتاحف فى مصر و تركيا و فرنسا و انجلترا و روسيا و المانيا و غيرها و بقت مصدر رئيسى للمعلومات للمؤرخين و الباحثين الغربيين و الشرقيين فى العصر الحديث. المؤرخين المصريين اتميزوا بالموسوعيه و الدقه فى كتاباتهم ، و لانهم فى أحوال كتيره كانوا مقربين لرجال و امرا الدوله المصريه ، و كان فيهم رجال دوله زى الامير المؤرخ بيبرس الدوادار ، فكانت معلوماتهم عن الأحداث و خلفياتها متكامله ، و كانوا بيستعينوا بأعمال بعض لما يستعصى عليهم معرفة او فهم حدث ، و كانوا حريصين على توضيح ده للقارىء عشان ما يتحملوش المسئوليه ، و لما كانوا بيقولوا حاجه مش متأكدين منها او مش مقتنعين بيها كانوا بيقولوا فى بداية النص عشان ينبهوا القارئ. و بكده كانوا مؤرخين موضوعيين و بيكتبوا على اسس تأريخيه سليمه. حركة التأريخ اللى نشطت فى العصر المملوكى اتعرفت باسم المدرسه التأريخيه المصريه.


جد ابن إياس كان امير كبير فى عهد السلطان الظاهر برقوق ، و أبوه كان على إتصال بالامرا و موظفين الدوله المصريه. إبن إياس كان بيحب الشعر و كان مع التأريخ بيألف أشعار كمان و كان بيعبى كتبه التأريخيه بالأشعار ، و كان بيكتب بإسلوب جميل و بسيط و بيستخدم المصرى اللى بيتكلمه المصريين. اهم كتب ابن إياس اللى فضلت كتاب " بدائع الزهور فى وقائع الدهور " اللى بيعتبر أهم كتاب تأريخى اتكتب عن نهايات الدوله المملوكيه المصريه المستقله و بدايات الإستعمار التركى العثمانلى. و ابن إياس كتب عن الفتره دى بطريقة الحوليات ، و بين قدراته التأريخيه المميزه ، و ده كان من اسباب اهتمام الباحثين و المستشرقيين الغربيين بكتاب بدائع الزهور فعملوا عنه دراسات كتيره ، و كلفت جمعية المستشرقين الألمانيه باحثين مصريين بتحقيق الكتاب و نشرته فى 6 اجزاء ضخمه. و حتى فى الادب المصرى الحديث استلهم الاديب جمال الغيطانى شخصيه حقيقيه من الكتاب و الف رواية " الزينى بركات " اللى لاقت نجاح عالمى و اترجمت للغات كتيره. العصر العثمانلى أرخ له كمان ابن ابو السرور البكرى ( 1596 - 1650 ) اللى بيعتبر اخر مؤرخين مصر العظام بتوع العصر المملوكى مع انه عاش و كتب بعد زوال الدوله المملوكيه.

جمعية المستشرقين الألمانيه اللى نشرت بدائع الزهور لإبن إياس بتهتم بالتراث التاريخى المصرى و نشرت كمان كتاب زبدة الفكرة فى تاريخ الهجرة للمؤرخ الامير بيبرس الدوادار ( ح1247 - 1325 ).




</doc>
<doc id="8668" url="https://arz.wikipedia.org/wiki?curid=8668" title="فرانتس شوبيرت">
فرانتس شوبيرت

فرانتس بيتير شوبيرت (بالالمانى:Franz Peter Schubert) (اتولد 31 يناير 1797 – مات 19 نوفمبر 1828) كان مؤلف موسيقا كلاسيكيه نمساوى


</doc>
<doc id="8670" url="https://arz.wikipedia.org/wiki?curid=8670" title="الجوريتم">
الجوريتم

الجوريتم ( Algorithm، "الخوارزمى") هو مجموعة تعليمات او خطوات متواصله لحل مشكله او مسأله، فى العاده يستخدم للحساب او داتا بروسيسينج ( Data Processing), وأول من وضع أساسياتها العالم الطشأندي الكبير ابو جعفر محمد بن موسى الخوارزمي.


</doc>
<doc id="8674" url="https://arz.wikipedia.org/wiki?curid=8674" title="لينكس">
لينكس

لينكس Linux (بيتنطق "ليِنكس" او "ليِنُكس") هو اسم عام بيطلق على اى نظام تشغيل ( نظام تشغيل Operating System ) من شبه اليونكس (Unix-like) بيستخدم اللينكس كيرنل (Linux Kernel).


</doc>
<doc id="8677" url="https://arz.wikipedia.org/wiki?curid=8677" title="طوطم">
طوطم

الطوطم Totem حيوان بيرتبط باسم العشيره عند الشعوب البدائيه ، وبيعتبر اكل لحمه حرام على افراد العشيره لانهم بيأمنوا إنهم منحدرين منه. فيه عشاير بتتخذ طواطمها من النباتات او الجمادات الطبيعيه و حتى من ظواهر الطبيعه فى حالات قليله. فى النظام ده بتتحرم العلاقات الجنسيه بين اتنين من نفس العشيره لأنهم بينحدرون من طوطم واحد. النظام الطوطمى منتشر بين قبايل الابوريجينال aboriginal فى استراليا ، و فى ميلانيزيا ، و عند هنود امريكا الشماليه. لا يوجد نظريه مقبوله بخصوص اصل هذا النظام. اهتم علماء الانثروبولوجيا بدراسة هذا النظام و كتبت عنه دراسات كتيره من اشهرها و اهمها دراسات الانثروبولوجى جيمس فريزر ، و لعالم النفس سيجموند فرويد كتاب مشهور عنه اسمه الطوطم و التابو Totem and Tabu.


</doc>
<doc id="8678" url="https://arz.wikipedia.org/wiki?curid=8678" title="العادل سيف الدين ابو بكر">
العادل سيف الدين ابو بكر

الملك العادل سيف الدين ابو بكر بن أيوب ( 1145 - 1218 ) ، سلطان مصر الأيوبى ، اخو صلاح الدين الأيوبى. حكم حلب سنة 1183 و بعدين اتنقل لـ الكرك و اتنقل من مكان لمكان لغاية ما بقى سلطان مصر سنة 1200 . ضم سوريا و حكم ارمينيا الصغرى ، اتوفى فى دمشق و اتدفن فى العادليه . بعد ما اتوفى اتقسم ملكه على ولاده.



</doc>
<doc id="8680" url="https://arz.wikipedia.org/wiki?curid=8680" title="رودس">
رودس

رودس ( باليونانى : Ρόδος )، جزيره يونانيه فى بحر ايجه فى اتجاه الساحل الجنوبى الغربى لـ اسيا الصغرى ، مساحتها 1400 كم مربع ، و هى اكبر جزر الدوديكانيز. عاصمتها رودس على ساحلها الشمالى الشرقى. جزيرة رودس جبليه من جوه و ليها شريط ساحلى خصب. سكانها بيشتغلوا فى صيد السمك و الاسفنج. رودس من الاماكن السياحيه اللى بيزورها سياح كتير.

وصلت رودس الذروه كقوه تجاريه و مركز ثقافى فى القرنين 4 و 3 قبل الميلاد ، و كان فيها تمثال من عجايب الدنيا السبعه. حكمتها روما و بعدين حكمها البيزنطيين. استولى عليها الأتراك سنة 1282 لكن فرسان الاسبتاريه استعادوها منهم سنة 1309. غزاها الاتراك تانى سنة 1522 ، و فضلت فى ايدهم لغاية ما ايطاليا اخدتها سنة 1915. بعد الحرب العالميه التانيه استولت عليها قوات الحلفاء و بعدين اتنازلت عنها لليونان فى سنة 1947.


</doc>
<doc id="8682" url="https://arz.wikipedia.org/wiki?curid=8682" title="اسيا الصغرى">
اسيا الصغرى

اسيا الصغرى Asia Minor - بتتسمى كمان " الأناضول " Anatolia - شبه جزيره فى أقصى غرب قارة اسيا ، بيحدها البحر الاسود من الشرق و البحر المتوسط من الجنوب و بحر ايجه من الغرب . بحر مرمره و مضايق البسفور و الدرنيل بيوصلوا البحر الاسود ببحر ايجه. اسيا الصغرى بتحتلها هضبة الاناضول و هى هضبه عاليه حواليها جبال منها جبال طوروس فى الجنوب.

اسيا الصغرى كانت ملتقى الحضارات القديمه لان انهار دجله و الفرات بيربطوها بـ بلاد بين النهرين و سواحلها بتربطها باليونان. بعد تدهور الحيثيين ظهرت مستعمرات يونانيه على سواحلها و بكده اتصل اليونانيين بـ ليديا و فريجيا و طرواده. لما غزا الفرس اسيا الصغرى قامت الحروب اللى اتعرفت باسم الحروب الفارسيه. اسكندر الاكبر قدر يدمج اسيا الصغرى فى امبراطوريته لكن بعد ما مات اتقسمت على ولايات صغيره و كان جزء من ساحلها الجنوبى ضمن الامبراطوريه البطلميه المصريه ، لغاية ما وحدوها من تانى. فى العصور الوسطى قامت عليها ممالك زى سلطنة السلاجقه و مملكة كيليكيا ( أرمينيه الصغرى ). فى زمن البيزنطيين فضلت هدف لهجمات عسكريه بطريقه مستمره لغاية ما استولى عليها الاتراك العثمانليه ما بين القرنين 13 و 15. المؤرخين العرب سموا سكان اسيا الصغرى " روم " سواء البيزنطيين او الأتراك العثمانيه.



</doc>
<doc id="8684" url="https://arz.wikipedia.org/wiki?curid=8684" title="نهر مانزاناريس">
نهر مانزاناريس

مانزاناريس ("Manzanares") و ممكن يتنطق مانثاناريس, هو نهر فى وسط اسپانيا بيمر على مدريد.

مصدر مانزاناريس ممر جبل فى سلسلة جبال نيڤاثيررادا.

دلوقتى مقبول ان اصل اسم مدريد جاى من القرن التانى قبل الميلاد, و بنا الامبراطورية الرومانية لمستوطنة على ضفاف نهر مانزاناريس اسم القرية الأولى كان ماتريس "Matrice" على اسم النهر. و بعد الغزوات من السويڤيس و الڤاندال الجرمان, و الالانس خلال القرن الخامس الميلادى, ماقدرتش الامبراطورية الرومانية تدافع عن اراضيها فى شبه الجزيرة الايبيرية, وبكده سيطر عليها الجوث الغربيين.


</doc>
<doc id="8691" url="https://arz.wikipedia.org/wiki?curid=8691" title="اشمونين">
اشمونين

الأشمونين بتتسمى كمان هرموپوليس "Hermopolis‏" ( , ‏"Hermopolis Megale"‏; Hermupolis‏). مدينه قديمه فى الصعيد اسمها المصرى "تامون". كانت مركز عبادة العناصر التمانيه (تامون الاشمونين, " ‏")‏ اللى خرجت منها الحياه. معبودها الرئيسى كان تحوت اله العلم و الكتابه. لعبت دور رئيسى فى الديانه المصريه. فيها بقايا معابد من عصر الدوله الوسطى و الدوله الحديثه و عصر البطالمه و .


</doc>
<doc id="8693" url="https://arz.wikipedia.org/wiki?curid=8693" title="ارمنلى">
ارمنلى

الأرمنلى او الأرمينى او الأرمينيه فصيله لغويه متفرعه من اللغات الهيندو -اوروبيه.
بتكتب بالحروف الارمنلى، و هماابجديتين كانو بيسخدموهم فى الكتب الدينيه المسيحيه الطقسيه،
اللغة الارمنية بيتكلمها خمس ملايين واحد ,اللغة الارمنية انتشرت فى القرن السادس قبل الميلاد فى مناطق آرارات الجبلية فى تركيا الحالية قرب منابع انهار دجلة والفرات.

ليها حضور ملفت فى الشرق الاوسط خصوصا فى لبنان و سوريا و العراق

كتابه ارمنلى : Կիլիկիոյ Հայկական Թագաւորութիւն



</doc>
<doc id="8695" url="https://arz.wikipedia.org/wiki?curid=8695" title="استراتجرافيا">
استراتجرافيا

استراتجرافيا او استراتجرافيه علم وصف طبقات الارض و هو فرع من علم الجيولوجيا بيهتم بدراسة الصخور الرسوبيه و نظام تتابعها و توزيعها و تاريخها الجيولوجى و مقارنتها ببعض فى اماكن وجودها المختلفه.


</doc>
<doc id="8696" url="https://arz.wikipedia.org/wiki?curid=8696" title="الاسكوريال">
الاسكوريال

الاسكوريال - El Escorial - قصر جنب مدريد فى اسبانيا اتبنى ما بين سنة 1533 و 1584 و معاه دير و كنيسه و مقابر ملكيه. اللى زخرفوه فنانين مشهورين. القصر فيه مجموعات رائعه من اللوحات الفنيه الاسبانيه و مكتبه بتضم مخطوطات كتيره من ضمنها مخطوطه لبابات ابن دانيال.
الإسكوريال هو متحف مهم على بعد حوالى 45 كم (28 ميل) شمال غرب العاصمة الإسبانية، مدريد.

اسم اسكوريال من الإسبانى إسكورياس Escorias (مخلفات المعدن المصهور-Scoria) بمعنى حديد لوجود المتحف فى موقع اقدم مناجم الحديد فى إسبانيا.

تشتهر مكتبة الأسكوريال بكتب ومخطوطات قديمة وأعمال علمية وأدبية لعلماء القرون الوسطى، وزخارف الفنان تيباليدى وهي زخارف على قبة المكتبة عبارة عن صور تمثل الفنون السبعة الحرة.

أعلنت اليونسكو الإسكوريال موقع تراث عالمى يوم 2 نوفمبر 1984 ،


</doc>
<doc id="8697" url="https://arz.wikipedia.org/wiki?curid=8697" title="اطفال الشوارع">
اطفال الشوارع

اطفال الشوارع دا مصطلح بيستخدم للإشارة للاطفال اللى بيعيشو فى شوارع المدينة. وبيكونو محرومين من الرعاية والحماية الاسرية. معظم الاطفال فى الشوارع بيتراوح سنهم بين 5 و 17 سنة ، وبيختلف تعدادهم من مدينة للتانية.

اطفال الشوارع بيعيشو فى المبانى المهجورة ، وصناديق الكرتون ، والجناين العامة او فى الشارع نفسه.
عدد اطفال الشوارع فى العالم مش مؤكد، لكن اليونيسيف بتقول إنهم عشرات من الملايين فى العالم وفيه رقم إفتراضي حالي أنهم 100 مليون طفل. وفي 2005 كان فيه احصائية بتقول ان 6 من كل عشر اطفال من الحضر معرضين أنهم يتحولوا لأطفال بلا مأوى.

بيعاني اطفال الشوارع من مشاكل كتير، سواء مشاكل صحية او إجتماعية. وهم ضحايا لمشاكل فى المجتمع والأسر سواء الفقر او الإعتداءات الجنسية او الجسدية، وفيه منهم كتير بيبقى مجبر انه يعيش فى الشارع.

"اطفال الشوارع فى مصر"
عدد اطفال الشارع فى مصر، زي ما اليونيسيف بتقول من حوالي 600 الف طفل لمليون طفل، وفيه فى مصر مشكلة الجيل التاني، يعني ابناء الاطفال اللى عاشوا فى الشارع وعملوا جيل تاني مولود فى الشارع وعايش فى الشارع.


</doc>
<doc id="8701" url="https://arz.wikipedia.org/wiki?curid=8701" title="هارد ديسك">
هارد ديسك

الهارد ديسك Hard Disk (او "هارد" للاختصار) هو المكان الرئيسى لتخزين الداتا ( البيانات ) على الكمبيوتر, جواه اقراص متمغنطه و بتلف بسرعه (لما يكون شغال) و دراع صغير فى اخره حاجه اسمها الهيد (Head) بيقرا و يكتب الداتا على الاقراص.



</doc>
<doc id="8704" url="https://arz.wikipedia.org/wiki?curid=8704" title="بروسيسور">
بروسيسور

البروسيسور Processor او سي.پى.يو Central Processing Unit) CPU) هى دائرة الكترونية وظيفتها تنفيذ برامج الكمبيوتر. و هو يعتبر أهم جزء فى الكمبيوتر. و يمثل المخ بالنسبة للكمبيوتر.
البروسيسورات البدائية كانت مصنعة-علي حسب الطلب المناسب فى أوقات كان فيها الكمبيوتر ليس له مثيل. و هذه الاسعار الباهظة من اجل تصميم السي بي يو علي حسب الطلب من اجل تطبيق معين, ارتفعت بحجم كبير عن طريق التصنيع-الضخم للبروسيسورات المصنعة من اجل اغراض و تطبيقات كتيرة. 
الدائرة المدمجة IC بالانجليزي هى التى سمحت بزيادة سي بي يو معقدة التصنيع و التصميم.
مايكروبروسيسورات الحديثة موجودة فى كل-حاجة من الاتومبيلات لـ المحاميل و لعب الاطفال.


</doc>
<doc id="8705" url="https://arz.wikipedia.org/wiki?curid=8705" title="رام">
رام

الرام Random Access Memory) RAM) هو نوع من انواع تخزين الداتا على الكمبيوتر. بيتعمل فشكل الديرات المتكمله (Integrated circuits) اللى بتسمح بقراية و كتابة الداتا بشكل عشوائي (Random = عشوائي) عليها.


</doc>
<doc id="8708" url="https://arz.wikipedia.org/wiki?curid=8708" title="اسنا">
اسنا

اسنا مدينه فى صعيد مصر الاعلى على الضفه الغربيه لـ النيل. قاعدة مركز اسنا فى محافظة الاقصر. اسمها المصرى القديم سنى و القبطى إسنى ، اليونانيين سموها لاتوبوليس Latopolis. كانت فى العصرين الفرعونى و الرومانى عاصمة الاقليم التالت فى الصعيد و بعد ما استولى العرب على مصر بقت عاصمة كورة اسنا. فى العصر الفاطمى لغاية اخر عصر الدوله المملوكيه كانت من اعمال القوصيه اللى عاصمتها كانت مدينة قوص. فى العصر العثمانى كانت من اعمال مدينة جرجا و فى سنة 1833 بقت اسنا عاصمة مأموريه قايمه بذاتها. المأموريه دى كانت ساعات بتضم لقنا و يبقوا سوا مديريه واحده مره بإسم مديرية نصف تانى قبلى و مره باسم مديرية عموم قنا و اسنا. فى سنة 1868 صدر امر بفصل اسنا عن قنا للمره الخامسه و بقت مديرية اسنا و كانت بتتكون من اربع اقسام هى اسنا و ادفو و الكنوز و حلفا. لكن لما ظهرت اخطار الثوره المهديه فى السودان صدر قرار مجلس النظار فى 26 ابريل 1888 بإلغاء مديرية اسنا و بقت مركز اتضاف لمديرية قنا و من التلت مراكز التانيه اتكونت ميريه جديده بإسم مديرية الحدود ( محافظة اسوان دلوقتى ) و بالتعديل ده اتلغت المديريه من اسنا و فضلت مركز ضمن مراكز مديرية قنا.
اشهر اثارها معبد الاله خنوم اللى بناه البطالمه و زودوا فيه. اتبنت فيها قناطر ع النيل سنة 1908 عشان تغذى ترعة الكلابيه فى الشرق و ترعة اصفون فى الغرب.وخان شنقير والقيسارية حيث شهدت معاملات تجارية مع يهود وشوام مع ال شنقير


</doc>
<doc id="8709" url="https://arz.wikipedia.org/wiki?curid=8709" title="اسيوط">
اسيوط

اسيوط مدينه فى مصر اتعرفت زمان بإسم سيوط ، أكبر مدن الصعيد و عاصمة محافظة اسيوط. مركز تجارى ع النيل و نهاية طريق درب الاربعين اللى كان بيربطها بغرب السودان. فيها صناعات صوفيه و عاجيه. اتبنت جنبها قناطر اسيوط سنة 1902. فيها جامعة اسيوط اللى اتفتحت من سنة 1957. مسقط راس الفيلسوف افلوطين و القديس يوحنا الليكوبوليتانى و المؤرخ العلامه جلال الدين السيوطى.اسيوط كانت مركز لعبادة الالاه ويبواويت اللى كان بيترمز له بالديب.

اسيوط كانت كمان اقليم كان بيتسمى زمان السيوطيه ، و هو من اقدم الاقسام الاداريه فى الوجه القبلى فى مصر. كان بيتسمى ايام الفراعنه "يوتف خنت " و فى العصر الرومانى " ليكوبوليس " و بعد استيلاء العرب على مصر " كورة أسيوط " ، و فى العصر الفاطمى اتسمى " السيوطيه " نسبه لمدينة اسيوط عاصمته ، و اتضاف ليها كور تانيه جنبه فبقى كبير و اتسمى بعد كده الاعمال السيوطيه. بعد الاحتلال العثمانى لمصر اتلغى القسم سنة 1721 و اتضافت مدنه و قراه لولاية المنفلوطيه و ولاية جرجا، و بكده بقت مدينة اسيوط تابعه لولاية جرجا. فى سنة 1826 صدر امر عالى بتحويل اسيوط لمأموريه قايمه بذاتها زى ما كانت. و فى سنة 1831 صدر امر تانى بضم مأمورية الأشمونين و مأمورية منفلوط لمأمورية اسيوط و حط التلت مأموريات فى مأموريه واحدهاسمها مأمورية اسيوط. و فى سنة 1833 اتسمت مديرية اسيوط و عاصمتها مدينة اسيوط و بعدين اتغير الاسم و بقى محافظة اسيوط.

كلمة اسيوط اصلها مصرى قديم سياوط <‏Səyáwt> و هى متكونه من مقطعين سا و وات و معناها حارس الطريق او حامى حدود مصر العليا . الكمله فضلت تستعمل و بقت فى القبطى سيوط <‏Syowt> و فى المصرى الحديث بقت اسيوط. فى العصر اليونانى و الرومانى كان بيتقال عليها ليكوبوليس ”Λυκόπολις“‏ <‏Lykópolis> و اللى معناها "مدينة الديب" لانها كانت مركز عبادة الالاه الديب ويبواويت.

الا ربعين
منــــــــــــقـــــــباد



</doc>
<doc id="8710" url="https://arz.wikipedia.org/wiki?curid=8710" title="محافظة اسيوط">
محافظة اسيوط

محافظة اسيوط محافظه فى صعيد مصر ، فى بدايات القرن 19 كانت ولايه معروفه باسم الاشمونين عاصمتها ملوى. فى سنة 1826 بقت مديريه عاصمتها مدينة اسيوط. أكبر محافظات الوجه القبلى من حيث المساحه و عدد السكان.

اسيوط بترويها الترعه السوهاجيه و الترعه الابراهيميه و بحر يوسف. من اكبر مدنها ابنوب و البدارى فى شرق النيل، و ابو تيج و دير مواس المشهوره بـ العسل الاسود و ديروط و منفلوط المشهوره بالرمان فى غرب النيل.

اسيوط كانت اقليم بيتسمى زمان السيوطيه ، و هو من اقدم الاقسام الاداريه فى الوجه القبلى فى مصر. كان بيتسمى ايام الفراعنه "يوتف خنت " و فى العصر الرومانى " ليكوبوليتس " و بعد دخول العرب مصر " كورة أسيوط " ، و فى العصر الفاطمى اتسمى " السيوطيه " نسبه لمدينة اسيوط عاصمته ، و اتضاف ليها كور تانيه جنبه فبقى كبير و اتسمى بعد كده الاعمال السيوطيه. و فى سنة 1721 اتعمل تعديل فى تقسيمات الوجه القبلى اترتب عليه لغى ولاية اسيوط و انشاء ولايه جديده اتسمت ولاية جرجا و اتعملت مدينة جرجا عاصمتها ، و بكده بقت مدينة اسيوط متابعه لولاية جرجا. فى سنة 1826 صدر امر عالى بتحويل اسيوط لمأموريه قايمه بذاتها زى ما كانت. و فى سنة 1831 صدر امر تانى بضم مأمورية الأشمونين و مأمورية منفلوط لمأمورية اسيوط و حط التلت مأموريات فى مأموريه واحدهاسمها مأمورية اسيوط. و فى سنة 1833 اتسمت مديرية اسيوط و عاصمتها مدينة اسيوط و بعدين اتغير الاسم و بقى محافظة اسيوط.

محافظة اسيوط فيها واحده من اكبر جامعات مصر (جامعة اسيوط) و فيها مطار دولى (مطار اسيوط).محافظة اسيوط بتحتفل بعيدها القمى يوم 18 ابريل عشان يخلدو ذكرى الثوره اللى عملها اهالى قرية بنى عدى ضد الفرنساويين فى نفس اليوم دا سنة 1799.

كلمة اسيوط اصلها مصرى قديم سياوط ("Səyáwt") و هى متكونه من مقطعين سا و وات و معناها حارس الطريق او حامى حدود مصر العليا.الكمله فضلت تستعمل و بقت فى القبطى سيوط ("Syowt") و فى المصرى الحديث بقت اسيوط.فى العصر اليونانى و الرومانى كان بيتقال عليها ليكوبوليس ("Λυκόπολις") و اللى معناها "مدينة الديب" لانها كانت مركز عبادة الالاه الديب ويبواويت.

محافظة اسيوط متقسمه لإثنى عشر مركز هما:



</doc>
<doc id="8712" url="https://arz.wikipedia.org/wiki?curid=8712" title="أسوان">
أسوان

أسوان ‏ مدينه قديمه فى جنوب مصر ، اسمها المصرى القديم سوينيت معناه "السوق" ، على البر الشرقى للنيل قرب الشلال الاول المبنى عليه خزان اسوان. المدينه كانت مشهوره بحركتها التجاريه بين مصر و بلاد النوبه و السودان. بعد استيلاء العرب على مصر بقت تابعه لإقليم القوصيه و بعدين لولاية جرجا و بعدين لمديرية إسنا لغاية ماصدر امر مجلس النظار سنة 1888 بإنشاء مديريه جديده بإسم " مديرية الحدود " و بقت عاصمتها مدينة أسوان. فى سنة 1900 صدر قرار تانى بتسمية المديريه " مديرية اسوان " اللى بقت دلوقتى محافظة اسوان و عاصمتها مدينة اسوان.

أسوان فيها اغنى محاجر الجرانيت. اشهر معبوداتها زمان كان "خنوم" اله الجندل الاول اللى كان على شكل كبش, معبده موجود على جزيرة فيله. و قبور امرا أقاليم مصر منقوره فى التل الحجرى على الشط الغربى لـ النيل. بقت مركز صناعى كبير بعد ما اتبنى السد العالى. مدفون فيها اغاخان زعيم الطايفه الاسماعيليه.


</doc>
<doc id="8713" url="https://arz.wikipedia.org/wiki?curid=8713" title="عباس حلمى الاول">
عباس حلمى الاول

عباس حلمى الاول ( جده ، 1 يوليه 1813 - بنها ، 13 يوليه 1854 ). تالت حكام مصر من اسرة محمد على. والى مصر من 10 نوفمبر 1848 لغاية وفاته سنة 1854. ابن احمد طوسون باشا ابن محمد على باشا. اتولد فى جده و نشأ فى مصر. اهتم بيه جده محمد على باشا عشان يأهله لحكم مصر إكمنه كان أكبر افراد اسرة محمد على فى السن و أحقهم بولاية الحكم بعد عمه ابراهيم باشا ، فإداله مناصب ادارية و حربية ، وعينه فى منصب مدير الغربيه لكن عباس الاول ماكانش ادارى كويس و اتميز بالقسوه فى تصرفاته فكان محمد على باشا بيحذره من مغبة تصرفاته. شارك مع عمه ابراهيم باشا فى الحرب فى الشام لكن ما أظهرش كفاءه و عمه ابراهيم باشا كان هو كمان مش عاجباه ميله للقسوه و معاملته الوحشه للاهالى فأجبره على الهجره للحجاز فعاش هناك لغاية ماإتوفى ابراهيم باشا فإستدعى على مصر و خلفه فى الحكم فى 24 نوفمبر 1848.

فضل عباس حلمى فى الحكم لمدة خمس سنين و نص و فى الفتره دى اتصرف تصرفات وحشه مع افراد اسرته و رجالة جده و كان موسوس منهم و بيشك فى انهم بيتأمرو عليه فبقى بيعاملهم وحش فخافو منه و فيهم هاجرو على استنبول و اوروبا. شخصية عباس حلمى الاول كانت غريبه و كان شكاك فى الناس و عشان كده كان ميال للعزله و مابيخرجش الا نادر من سراياته اللى كان بيبنيها فى اماكن بعيده عن العمران. بإستثناء سراية الخرنفش و سراية الحلميه فى القاهره بنى قصر فى صحرة الريدانيه اللى اتحولت لمنطقة العباسيه على اسمه " عباس " ، و بنى قصر على طريق السويس و قصر فى بنها على ضفة النيل و هو القصر اللى اتقتل فيه.
رجع ادارة موانى سواكن و مصوع للدوله العثمانيه. قفل مدارس و معاهد كتيره و عاش عيشه فيها بذخ و ترف و مااهتمش بشئون الدوله ، فضعف الجيش المصرى و البحريه المصريه فى عهده. اتفتح فى عهده اول خط سكه حديد فى مصر. اتوفى فجاءه فى قصره فى مدينة بنها فى 13 يوليه سنة 1854 و خلفه عمه محمد سعيد.

التعليم في عصر عباس الاول 1849-1854

اتسمى عصره بعصر الالغاء في التعليم لانه قفل المدارس اللى فتحها جده كلها 

وكان من الاوائل اصحاب نظرية (من الاسهل ان تسوس شعبا جاهلا)

كان عباس راجل متزمت وكان بيكره الاجانب عشان كده اتخلص منهم وكمان بدأ يتخلص من المربيين ومنهم رفاعة رافع الطهطاوى اللى نفاه للخرطوم وهو بدوره انشأ مدرسة هناك .

عباس بقي كان محتاج اطباء لعلاجه هو واسرته فساب مدرسة الطب 

وكمان كان عاوز مهندسن عشان يبنوا له القصور عشان كده برضه ساب المهندسخانة

عباس كمان الغى المدارس العسكرية كلها وضمها كلها فى مدرسة واحدة سماها المغروزة واتبع عمه سعيد نفس السياسة من بعده




</doc>
<doc id="8714" url="https://arz.wikipedia.org/wiki?curid=8714" title="عباس حلمى التانى">
عباس حلمى التانى

عباس حلمي الثاني، الخديوي ( اسكندريه، 14 يوليه 1874 - جنيف ، سويسرا ، 19 ديسمبر 1944 ). سابع حكام مصر من اسرة محمد على. ابن توفيق باشا ابن الخديوى اسماعيل ابن ابراهيم باشا ابن محمد علي باشا. نصب خديوي على مصر فى 8 يناير 1892 قبل يوم من وفاة والده المريض منذ ستة ايام، وحكم حتى عزله الإنجليز فى 10 سبتمبر 1914. فى عهده حصلت حادثة دنشواى وكان اخر حكام مصر الذين لقبوا بلقب خديوي.

يوم تقرر تنصيبه كان فى النمسا فاستدعوه لمصر فرجع للاسكندريه بسرعة ومن هناك بالاطر مباشرة الى القاهره . ولأنه لم يبلغ سن الرشد (18 سنه) بالسنين الميلادية حصلت أزمة واتفق رجال الدين مع السياسيين على تطبيق التقويم الهجري وأعلنوا أنه كمل 18 سنة هجرية يوم 14 يوليه 1892.

بدأ عباس حلمي الثاني حكمه كحاكم وطني يناهض وجود مصر تحت الاحتلال البريطانى وقرر أن لا يتبع سياسة ابيه فى تعامله مع الإنجليز، وبعد سنة من توليه أقال وزارة مصطفى فهمى باشا الموالية للإنجليز فحصلت أزمه بينه وبينهم وتحدى اللورد كرومر المندوب السامي البريطاني بمصر فزادت شعبيته وأحبه الناس.

فى 7 يناير 1908 أصدر قرار عفو عن 9 اشخاص كان محكوماً عليهم بالأشغال الشاقة المؤبدة فى قضية دنشواى التي حصلت فى عهده واغتيل بطرس باشا غالى الذي ترأس محكمة دنشواي بصفته الوظيفية‏ كوزير للحقانية‏‏ بسببها، وأيد الخديوي مد امتياز شركة قناة السويس اربعين سنة إضافية من 1968 لـ2008. وعلا نجم الزعيم مصطفى كامل والشيخ سلامه حجازى لكن عباس حلمى كان يكره الإمام محمد عبده و كان يسميه "عدو الله وعدو النبي" ولم يحزن لوفاته ووبخ شفيق باشا لأنه مشى فى جنازته.

حاول عباس حلمي الثاني من غير جدوى مقاومة الاحتلال البريطاني الذي خضعت له مصر فى عهد ابيه سنة 1882. استعان فى محاربته للاحتلال البريطاني بالقوى الداخلية فى مصر وخصوصاً الضباط والمثقفين المصريين ومصطفى كامل لكنه انقلب على مصطفى كامل وعلى محمد فريد بعده وبدأ يظهر موالاة للإنجليز واحتفل بعيد ميلاد ملكهم.

خلعه الإنجليز فى 10 سبتمبر 1914 وهو فى استانبول وتعرض هناك لمحاولة اغتيال على يد شاب مصرى اسمه محمود مظهر لكن نجا فبعثه السلطان محمد رشاد لجنيف فى سويسرا ليتعالج، ولما قامت الحرب العالميه الاولى وهو خارج مصر انتهز الانجليز الفرصه وخلعوه من الحكم وطلبوا منه عدم الرجوع لمصر ونصبوا عمه حسين كامل سلطاناً على مصر وفرضوا الحماية على مصر رسمياً فى ديسمبر 1914.

عاش عباس حلمي الثاني منفياً فى جنيف لمدة تلاتين سنة حتى توفي فى 19 ديسمبر 1944.

كان عباس حلمي الثاني اخر خديوى لمصر والسودان، وبعده تغير لقب خديوي مصر للقب سلطان، وأول واحد لقب به كان عمه السلطان حسين كامل ابن الخديوى اسماعيل الذي خلفه.





</doc>
<doc id="8718" url="https://arz.wikipedia.org/wiki?curid=8718" title="شارع المعز لدين الله">
شارع المعز لدين الله

شارع المعز - Al-Mu'izz ledin Illah Street - . من أهم الشوارع التاريخيه فى مصر و القاهره. لما بنى جوهر الصقلى القاهره المعزيه عمل فى سورها الشمالى بابين يبعدو عن بعض و هما باب النصر و باب الفتوح. و فى السور الجنوبى عمل بابين متجاورين تم تسميتهم ب باب زويله ، و عمل شارع رئيسى من باب الفتوح الي باب زويله وتم تسميه هذا الشارع ب شارع المعز لدين الله.

شارع المعز اتعرف كمان باسم شارع الأعظم ، و شارع القاهره ، و شارع القصبه. جوهر الصقلى بنى على جانبه الشرقى قصر للخليفه المعز اتعرف باسم " القصر الشرقى الكبير " و ده لان ابنه العزيز بالله بنى امامه " قصر صغير اتعرف باسم القصر الغربى الصغير ". بعد ما صلاح الدين الأيوبى قضى على الدوله الفاطميه فى مصر راح هو و اهله و امرا دولته سكنوا فى القصر الكبير وبقي القصر ده مقر لحكم الايوبيين حتي بنايه قلعة الجبل فوق جبل المقطم و سكن فيها الملك الكامل ابن اخو صلاح الدين و شويه شويه القصر الكبير اهمل لعاية ما اتهد و اتبنت فى المنطقه احياء و شوارع و مدارس و بيوت. لم يكن شارع المعز شارع القاهره الرئيسى فقط لكن امتداداته من ناحية باب زويله كان بيوصل للفسطاط و من ناحيه باب الفتوح لـ حى الحسينيه و الظاهر.

شارع المعز كان مليان دكاكين و أسواق لدرجة ان عدد المحلات من بره باب الفتوح لباب زويله كانت حوالى 1200 محل، و فضل الشارع محتفظ بمكانته فى العصر المملوكى و كانت ليه تقاليد لازم تتراعى كان مثلاًممنوع تعدى فيه جمال محمله او حصنه او سقا مش مغطى روايته. و كان فيه قانون يحتم على اصحاب الدكاكين انهم ينوروا دكاكينهم بالقناديل طول الليل و يكون عند كل صاحب دكان زير مليان مايه مخصصه لمكافحة الحريقه لو شبت. و كان فيه عمال قمامه و نضافه و كناسين و حراس امن.

شارع المعز أكتر شارع فى القاهره و مصر مليان تحف اثريه من العصور الوسطى و من العصر المملوكى بالذات. الشارع بيمتد من باب الفتوح لغاية باب زويله و المساحه دى بتضم شوارع باب الفتوح و امير الجيوش و النحاسين و بين القصرين و الصاغه و الاشرفيه و العقادين و المناخليه و المنجدين و السكريه.

الاثار اللى ذكرها المقريزى فى الشارع هى : جامع الحاكم بأمر الله ، وكالة قايتباى ، بيت السحيمى ، جامع سليمان أغا السلحدار ، جامع الأقمر ، سبيل عبد الرحمن كتخدا ، قصر الامير بشتاك ، جامع السلطان قلاوون ، مدرسة الظاهر برقوق ، تربة الصالح أيوب ، المدرسه الصالحيه ، المدرسه الكامليه ، مدرسة الناصر محمد بن قلاوون ، جامع الأشرف برسباى ، مدرسة و سبيل السلطان الغورى ، حمام المؤيد ، جامع المؤيد، و غيرها.

فى عهد وزير الثقافه فاروق حسنى إتعمل جهد ضخم لترميم أثار الشارع التاريخى وتم تطوير منطقته بعد ما كان تهالك بسبب الإهمال وقلة الإهتمام وبقى شكله يليق بمكانة مصر التاريخيه.

شارع المعز اهم مناطق القاهره الاسلاميه اللى ضمن مواقع التراث العالمى التابعه لمنظمة اليونيسكو من سنة 1979.

زى بقية اثار مصر اتعرض شارع المعز اعرق شوارع القاهره اللى بيضم اهم اثار مصر الاسلامية، ولم تعد الشرطة تمنع مرور العربيات فى شارع المعز لدين الله ، و مع انعدام البوليس اقتحمت العريبات الشارع التاريخى من تانى بعد ما اتصرفت الملايين على عمليات التنظيم و ترميم الجوامع و المدارس و المبانى الاثريه و بقت الاثارات دى اللى ما تتعوضش بمال متعرضه لخطر كبير فى وقت بتنتشر فيه الجهالات و انعدام الوعى الشعبى بتاريخ مصر .





</doc>
<doc id="8731" url="https://arz.wikipedia.org/wiki?curid=8731" title="أليكس جونز">
أليكس جونز

أليكساندر إميريك چونز ("Alexander Emerick Jones") (إتولد: 11 فبراير, 1974) هو أمريكى پاليو-مُحافظ و مذيع راديو حوارى و صانع افلام وثائقيه. البرنامج الإخبارى/الحوارى بتاعهُ "برنامج أليكس چونز" (‏ The Alex Jones Show) بيتذاع عن طريق "Genesis Communication Network" على أكتر من 60 راديو موجه متوسطه و FM و موجه قصيره للولايات المتحده و الإنترنت. فيه مراقبين متعددين أشارو له كـ بتاع نظريات مؤامره.




</doc>
<doc id="8739" url="https://arz.wikipedia.org/wiki?curid=8739" title="باليو-محافظه">
باليو-محافظه

پاليو-مُحافظه (إنجليزى: Paleoconservatism‏ ) (بتختصر لـ paleo او paleocon "لما يكون المضمون مفهوم") هو مصطلح لـ حركه ضد الشيوعيه و ضد التَسَلّط يمينيّه فى الولايات المتحده, و اللى بتأكد على التقاليد, المجتمع المدنى و ضد الفدراليّه و بالإضافه للأديان, و الهويّه الاقليميه و الوطنيّه و الغربيّه تشيلتون ويليامسون (Chilton Williamson), بيوصف الپاليو-محافظه بـ ”التعبير عن الأصالَه: شعور بـ المكان و التاريخ, شعور بـ الذاتيّه اللى من الأسلاف, القرابَه, الثقافه — هَويّه جماعيّه و شخصيه.“ الپاليو-محافظه مش مُحدده كـ فـِكر و مؤيدينها مش لازم يكونو ضـِمن أى خط حزبى واحد.


</doc>
<doc id="8748" url="https://arz.wikipedia.org/wiki?curid=8748" title="احمد فتحى زغلول">
احمد فتحى زغلول

احمد فتحى زغلول (1863 - 1914 ) ، علامه و قانونى مصرى ، وهو اخو الزعيم الوطنى والسياسى المصرى الكبير سعد زغلول باشا .

اتعين رئيس لمحكمة مصر الاهليه ، و بعدين اتعين وكيل لنظارة الحقانيه ( العدل ) سنة 1907. ترجم كتب كتيره كان منها " سر تقدم الانجليز السكسونيين " لـ ديمولين ، و " سر تطور الأمم " لـ جوستاف لوبون.


</doc>
<doc id="8750" url="https://arz.wikipedia.org/wiki?curid=8750" title="اتيكيت">
اتيكيت

الاتيكيت (باللغه الفرنسيه: Étiquette) وبيئابلها زوء او الزوء (باللغه العربيه: ذوق): هوه اداب خاصه وعامه للسلوك الاجتماعي السليم اللى اتفقت عليها المجتمعات الراقيه وبقت اسلوب عام لحياتها اليوميه؛ فاللي ما يراعيهاش بيتعرض للاشمئزاز والاستهجان والنفور من الناس التانيين.


</doc>
<doc id="8753" url="https://arz.wikipedia.org/wiki?curid=8753" title="اثنا عشريه">
اثنا عشريه

الاثنا عشريه طايفه من المسلمين الشيعه بتؤمن بإتناشر إمام متتابعين اولهم على بن أبى طالب و بينتهوا بمحمد المهدى اللى اختفى سنة 873 و بيؤمنوا انه حايرجع تانى فى اخر الزمان. وهما بيشكلو غالبية الشيعه فى العالم (85%)، وبيشكلوا الغالبية فى العراق وايران واذربيجان والبحرين وبيشكلوا نسبه كبيره فى لبنان وسوريا والهند والسعوديه والكويت وبلاد تانيه.




</doc>
<doc id="8756" url="https://arz.wikipedia.org/wiki?curid=8756" title="اثناسيوس">
اثناسيوس

القديس اثناسيوس ، اثناسيوس الرسولى ، اثناسيوس الاسكندرانى ( اسكندريه، 259 - اسكندريه، 2 مايو 373 ) ، بطريرك اسكندريه و قديس مصرى اسكندرانى ، وقف موقف وطنى كبير فى مجمع نيقيه الاول ، و دافع ببلاغه و بساله عن الأرتودوكسيه ضد الأريوسيه اللى كان بيعارضها و فضل يعارضها طول حياته. اتنفى خمس مرات بسبب دفاعه عن الكنيسه المصريه. كان حازم فى ادارة البطريركيه و كان خطيب قوى الحجه و ساهم جامد فى تثبيت عقيدة الكنيسه المصريه. اثناسيوس ليه كتابات كتيره منها فى مناقشة موضوع " الاريوسيه " و كتابات ضد الوثنيين و تفسيرات للكتاب المقدس و كتب شرح للعقيدة المسيجية زي كتاب تجسد الكلمة و الرسائل الفصحية اللى هو كتبها.

اتنقلت رفاته من اسكندريه للقسطنطينيه و فينيسيا و فرنسا و اسبانيا.

بسبب ثبات مواقفه رغم معارضة ناس كتيره لأفكاره بقى بيتقال المثل :
المثل ده اتنقل للاتينى فبقى بيتقال : اثناسيوس عكس العالم Athanasius contra mundum



</doc>
<doc id="8760" url="https://arz.wikipedia.org/wiki?curid=8760" title="اثنولوجيا">
اثنولوجيا

الاثنولوچيا ( Ethnology) فرع من فروع الانثروپولوچيا، بصفه عامه، تعرف بإنها علم دراسة الانسان ككائن ثقافى و بإنها الدراسه المقارنه للثقافه. عرفها هوبل "Hoebel" بإنها: فرع من الانثروپولوچيا يتخصص بتحليل الماده الثقافيه و تفسيرها بطريقه منهجيه. تشبه فى سماتها العامه الانثروپولوچيا الثقافيه الامريكيه. تهتم الانثروبولوجيا بدراسة الأجناس البشريه الموجوده فى الوقت الحالي او التى اختفت خلال الاونة القصيرة، مع الدراسه التحليليه المقارنه للشعوب البدائيه. وتهتم الاثنولوجيا ايضا بدراسة الظواهر الاجتماعيه فى المجتمعات البدائيه و تنتهج منهج تاريخى لكي تكتشف نشأة الظاهره و تتبع مراحلها.

الاثنولوچيا الاقليميه او "الاثنولوچيا القوميه" فرع من علم الاثنولوچيا و يسمى فى اسكندنافيا " دراسات الحياه الشعبيه " ، و فى اليونان "لاوجرافيا" (Λαογραφία)‏ "Laography" و فى المانيا و البلاد الناطقه بالالمانى و الهولندى اسمها "فولكسكندا" (علم الشعوب). الاثنولوجيا الاقليميه بتهتم بالشعوب المتحضره و دراسة تجمعاتها و ظروفها الثقافيه المعقده، و بتدرس الثقافه الشعبيه الاوروبيه او أى ثقافه شعبيه قوميه معينه فى اوروبا. من تعريفاتها انها دراسه ثقافيه مقارنه بتقوم على اساس اقليمى ، ليها اتجاه سوسيولوچى و تاريخى مع شوية مضامين سيكولوچيه. لكن توجد ايضا اثنولوچيا اقليميه خاصه بالشعوب المتخلفه يسميها العلماء احيانا "اثنولوچيا البدائيين".

الاثنولوچيا الاقليميه تختلف عن الاثنولوچيا العامه من ناحيتين ، اولها انها تتجنب التعميمات الكبيره و ثانيها إن اتجاهها التاريخى اقوى وهذا يسبب توفر المصادر الوثائقيه اللى تستخدم فى دراساتها.


</doc>
<doc id="8762" url="https://arz.wikipedia.org/wiki?curid=8762" title="اتون">
اتون

أتون هو الاله-الشمس فى الدين المصرى القديم. اخناتون اتخذ هذا الاسم للاله الواحد و صوره على شكل قرص تسطع منه اشعه فى نهايتها ايدي بشريه ، و كتب له نشيد منحه فيه كل صفات الاله الواحد الذي خلق الناس و الحيوانات. هناك الكثير من الناس تعتبر ان تلك من المحاولات الاولى فى التاريخ اللى نادت بالتوحيد . اخناتون لم يعبد الشمس لكن الاله اتون المتمثل فى الاله-الشمس.


</doc>
<doc id="8768" url="https://arz.wikipedia.org/wiki?curid=8768" title="اوردو">
اوردو

أردو (بتتنطق "اوردو" "Urdu")، لغه من لغات المجموعه الهنديه من الفصيله الفرعيه الهنديه - الايرانيه للغات الهنديه - الاوروبيه.
الاوردو ساعات بيعتبروه هو و الهيندى لغه واحده مكتوبه بطريقتين مختلفتين، الاورودو بيتكتب بحروف عربى انما الهيندى بيكتب بحروف ديفاناجارى (Devanagari).بس من ناحية النحو و المفردات الاساسيه ف اللغتين متطابقتين تماما و ساعات بيفضل اللغويين انهم يضموهم للغه واحده بيسموها اللغه الهيندوستانى.


</doc>
<doc id="8773" url="https://arz.wikipedia.org/wiki?curid=8773" title="ادب مصرى قديم">
ادب مصرى قديم

ادب مصرى قديم ، المصريين القدام كان عندهم اداب متنوعه منها الدينى و منها الجنزى و منها الدنيوى. لغتهم كانت مليانه بالتشبيه و الاستعاره و الجناس اللفظى. و الادب المصرى القديم من اقدم اداب العالم لكن ما وصلش للعصر الحديث الكتير منه لإنه كان متدون على ورق البردى اللى الزمن قضى عليه و اللى وصل منه ضاعت منه اجزاء. لكن اللى وصل بيبين إن الادب المصرى القديم كان ادب مميز و غنى بالمواضيع و الاساليب الفنيه وانه كان بيجمع بين القصه و القصيده و الملحمه و موضوعاته كانت بتتراوح مابين اشعار الحب و التأمل الصوفى و الاداب العامه و حكايات الابطال. فى الادب الدينى المصرى كان فيه اناشيد كتيره بتمجد الالهه و بتوصفها. من امثلة الادب الجنزى متون الاهرام ، و نصوص التوابيت ، و كتاب الاموات.

فى الادب الدنيوى كانت فيه حكايات و حواديت بديعه زى قصة خوفو و السحارين ، و البحار الغريق ،و الفلاح الفصيح ، و سنوهى ، و نصايح الوزير بتاح حوتب ، و الملكين مرى كارع و امنمحتب الاول ، و الحكيم امنمؤبى ، و " تحذيرات العراف ايبوود ، و " الملل من الحياه " .

و جنب ده كان فيه الأغانى الجميله المليانه عواطف و حب و التمثليات الشيقه زى تمثيلية حياة اوزوريس ، و تمثيلية صراع حورس و ست.

من مرحلة ماقبل الاسرات ( 5500 قبل الميلاد ) و لغاية مرحلة ( 395 ) و المصرى بيدون القصص و الحواديت و قصايد الحب و الابتهالات الدينيه و الاساطير زى اسطورة ايزيس و اوزوريس.

فيه برديه مصريه قديمه من سنة 2000 قبل الميلاد معروفه بإسم " بردية هجاء المهن " الكاتب فيها بينصح الناس من الطبقه الوسطى عن طريق نصايحه لإبنه إنه يختار مهنة الكاتب عن أى مهنه تانيه و بيقوله " مفيش مهنه مالهاش ريس عليك إلا مهنة الكاتب ".
و بيعتبر كتاب الموتى اقدم كتاب فى التاريخ و كان اسمه عند المصريين " رحلة الخروج فى النهار ". الكتاب ده بيتكون من اتناشر فصل بتتكلم عن الحاجات اللى بيحتاجها المتوفى فى رحلته للعالم الاخر و فيه أدعيه و نصايح و صلوات. فى متحف تورينو فى ايطاليا فيه نسخه كامله للكتاب ده طولها حوالى عشرين متر من ورق البردى الملفوف. كتاب الموتى زى كتب الديانات اللى ظهرت بعد كده كان منتشر جداً و عشان كده اتعثر على نسخ كتيره منه.

جنب الادب الدينى فيه قصص ادبيه و ملاحم وصلت من عصر الدوله الوسطى زى قصة " سنوحى " و عريضة الفلاح الفصيح " و قصة مغامرة البحار اللى مركبه غرقت و قصص تانيه. و من عصر الدوله الحديثه وصلت برديات مكتوب عليها قصايد حب بتوضح إن الشاعر المصرى اللى عاش فى مصر فى القرن خمستاشر قبل الميلاد هو ابو الشعر الحديث حيث ان اشعاره كانت ما فيهاش قافيه و لا تفعيلات و لكن زى الشعر الحديث كان بيعتمد على الايقاع.

مصر القديمه عرفت كمان المسرحيات الشعريه و النثريه و كانت مواضيعها مستمده من الاساطير الدينيه زى " اسطورة ايزيس و اوزوريس‏ " اللى بتجسد الصراع بين الخير و الشر ، و " مسرحية ابيدوس " اللى اتعثر عليها فى نص القرن العشرين و اللى وضحت ان المصريين عرفو المسرح قبل اليونانيين ، و " بردية الرامسيوم الدراميه " فيها تصوير مسرحى لتتويج سنوسرت الاول.

اول ورق بردى اتلاقى كان فى مقابر الاسره الاولى فى سقاره و بيرجع تاريخه لحوالى سنة 3035 قبل الميلاد ، لكن كان ورق فاضى مش مكتوب عليه حاجه. ورق البردى فضل يستعمل فى الكتابه فى مصر لغاية ما بعد الفتره البطلميه و الرومانيه.

الكتابه و الادب كانو جزء من نسيج الحياه فى مصر و كان بيتكتب كمان على الواح الفخار و الحجر و بقو جزء من المعمار بتتنقشو على عواميد المعابد و حيطان المقابر كتخليد للانتصارات و المعارك العسكريه.

المصرى القديم كان بيحب الادب و الشعر لدرجة انه كان بيدونه على حيطان مقبرته زى ما كان بيكتب الابتهالات الدينيه ، فمثلاً على حيطان مقبرة الملك انتف التالت ( حوالى 2060 قبل الميلاد ) موجود رسم غائر لعازف قيثاره اعمى و القصايد منقوشه جنبه و اللى من ضمنها ابيات بتقول : " خليك ورا قلبك و هواك .. لغاية ما تيجى لحظة الرحيل .. على ارض الصمت ".

انتشار الكتابه فى مصر القديمه بيرجع لإن المصرى كان بيعتبر إن الثقافه و المعرفه شرط ضرورى من شروط الحياه السعيده الناجحه ، و كان بيعتبرهم مفتاح الحريه و التطور ، فمثلاً تعاليم الوزير " بتاح حتب " اللى كتبها سنة 2300 قبل الميلاد بتقول من ضمن اللى بتقوله : " العلم و المعرفه نعمه على اللى يستجيب ليهم و نقمه للى يبعد عنهم ". و فى حوالى سنة 1500 قبل الميلاد بنلاقى الكاتب " آنى " بيقول : " الناس حايعملو اللى تقول عليه لو عرفت النصوص المكتوبه ، إدرس الكتب و إحفظها فى قلبك تبقى كل كلماتك فعاله ".

لإن الكتاب فى مصر القديمه كانو بيعتبرو اساتذة اللغه و اصحاب المعارف فكان ساعات بيتطلب منهم انهم يكونو مكتبات كامله للاغنيا و الأكابر ، فى وقت كانت المطابع لسه ما اخترعتش ، فكانت بتتكتب على ورق البردى و بتتحفظ فى صناديق مخصوصه اتعثر منها على نماذج فى المقابر حيث انها كانت بتتحط كمان مع المتوفى عشان ما يتحرمش من القرايه و الاطلاع على المعارف و التمتع بالشعر و القصص وهو فى العالم الاخر.

‏مكتبة اسكندريه فى العصر البطلمى ما كانتش غير مثل للى عرفته مصر على طول تاريخها ، المكتبات كانت معروفه فى مصر قبل العصر البطلمى و كانت بتتسمى " بير-عنخ " perankh يعنى " بيت الحياه " و كانت موجوده فى ممفيس و فى تل العمارنه و اماكن تانيه ، و فى معبد حورس فى ادفو فيه صاله فوقيها لوحه مكتوب عليها " مكتبة حورس ".

اشهر ملحمه شعريه اتعرفت فى مصر القديمه كانت ملحمة " بنتاؤر " اللى كتبها عن معركة قادش اللى خاضها رمسيس التانى ضد الحيثيين و الملحمه دى مدونه على جدران معبد الكرنك. و فيه كمان " نشيد تحتمس التالت " اللى كتبه " تحانونى " و خلد فيه تحتمس التالت اللى كون لمصر اول امبراطوريه ممتده فى الشرق و الغرب و الجنوب و فى اوقات كتيره بتتقارن ملحمة " بنتاؤر " و " نشيد تحانونى " بقصايد اوفيد و الإلياذا و الاوديسا اللى كتبهم هوميروس.

‏المصريين القدام كانو بيدركو القوه الموجوده فى الكلمه و كانو بيؤمنو بإن الرموز الهيروغليفيه لأسامى الالهه و البشر و الحيوانات فيها نفس القوة اللى بترمز ليهم لدرجة ان فيه اسامى كانت بتختصر لما تتكتب فى المقابر من الخوف من قدرتها الهايله. و المصريين بيعتبرو اول الشعوب اللى إدو للكلمه قدسيتها و كانو بيؤمنو بإن الرب خلق الكون بالكلمه حيث إن الكلمه الالهيه هى وحدها القوه الخالقه ، و كان الرب فى عملية الخلق بيتصور الكون فى قلبه و بعدين بيحققه عن طريق الكلمه.

فى المتحف البريطانى فى لندن فيه لوحه حجريه مصريه طولها 137 سم و عرضها 92 سم اتطمس جزء من المكتوب عليها لإنها فى العصر الحديث استخدمت كحجر طاحونه ، لكن الجزء اللى فضل سليم اتكتب عليه : " و بكده بتتحول الرغبه الالاهيه لفكره و بعدين بيصدر ليها امر فتكون ، فبتاخد كل كلمه من كلمات الاله شكل تبع اللى اتصوره فى قلبه و زى ما نطق لسانه " ، و فى حته تانيه من اللوحه مكتوب : " و بقى الاله بتاح مبسوط بعد ما خلق كل حاجه بفضل الكلمات الالاهيه ".



</doc>
<doc id="8801" url="https://arz.wikipedia.org/wiki?curid=8801" title="لوست (مسلسل)">
لوست (مسلسل)

لوست (انجليزى: Lost; "المعنى": ضايع ، ضايعه ، ضايعين)‏ مسلسل درامي امريكي. بيعرض حياة ناس نجو من تحطم طيارة على جزيرة استوائية مليانة اسرار, بعد ما اتحطمت طيارة ركاب كانت بتطير بين سيدني فى اوستراليا ولوس انجليس فى امريكا فى مكان مش عرفينه فى جنوب المحيط الهادي, كل حلقة دايما بتعرض قصة اساسية عن حياة الناس فى الجزيرة وكمان قصة تانية عن حاجة معينة فى حياة شخصية من شخصيات المسلسل, بس بعد كدة بنشوف ان الموضوع ده بيتغير فى الحلقات اللى قدام. الحلقة الاولانية اتزاعت فى 22 سبتمبر 2004, ومن الوقت ده لحد دلوقتي 5 اجزاء اتعرضو على التلفزيون ودلوقتي السادس هيبدأ عرضة يوم 2 فبراير 2010. المسلسل بيتعرض فى امريكا علي ABC Network.

عشان فريق عمل المسلسل كبير و تكلفة تصويره على جزيرة اواها فى هواي,المسلسل ده يعتبر واحد من اكتر المسلسلات تكلفة على التلفزيون.


</doc>
<doc id="8804" url="https://arz.wikipedia.org/wiki?curid=8804" title="لغه افريكانس">
لغه افريكانس

اللغه الأفريكانس ("Afrikaans",‏ ‏ ‏‏)‏ لغه اصلها من لهجة لغة الهولانديين اللى استوطنو فى جنوب افريقيا من القرن ال17, و هى لغه جرمانيه من الفصيله الهنديه-الاوروبيه.



</doc>
<doc id="8805" url="https://arz.wikipedia.org/wiki?curid=8805" title="افريقيا الاسبانيه">
افريقيا الاسبانيه

افريقيا الاسبانيه، (بالاسبانى:Territorios de) África Occidental Española)اسم لممتلكات اسبانيا فى افريقيا زى جزر الكنارى.


</doc>
<doc id="8806" url="https://arz.wikipedia.org/wiki?curid=8806" title="افغانى">
افغانى

پاشتو (‏ ,‏ ,‏ )‏ او أفغانى، لغه ايرانيه من الفصيله الهيندو-اوروبيه.



</doc>
<doc id="8808" url="https://arz.wikipedia.org/wiki?curid=8808" title="اكتيوم">
اكتيوم

اكتيوم راس و مدينه شمال غرب اكرنانيا فى اليونان ، بتشتهر بالمعركه البحريه اللى انتصر فيها اوكتافيوس ( اغسطس بعد كده ) على اسطول انطونيوس و كليوباترا السابعه و قواتهم البريه و اتعرفت باسم معركة اكتيوم . المدينه فيها معبد للاله ابولو جدده اغسطس و جمله و رجع ليه عيد ابولو ، و بنى ضاحيه فى المدينه سماها مدينة النصر لتخليد انتصاره.


</doc>
<doc id="8809" url="https://arz.wikipedia.org/wiki?curid=8809" title="اكويتين">
اكويتين

اكويتين (فرنساوى: Aquitaine)‏ منطقه فى جنوب غرب فرنسا، عاصمتها التاريخيه بوردو (Bordeaux)، بتطل ع المحيط الاطلسى و بتفصلها جبال البيرينيا عن اسبانيا. كانت تحت حكم و بعدين حكمها القوط الغربيين فى القرن الخامس، و بعدين الفرانك (507). مابين سنة 781 و 838 كانت مملكه مستقله، و فى اواخر القرن التاسع بقت دوقيه تابعه للتاج الفرنساوى، و شملت معظم جنوب غرب و جنوب وسط فرنسا. اتنازع عليها ملوك فرنسا وانجلترا، وبعد ما انتصرت فرنسا سنة 1454 فى حرب الميت سنه ضمتها لممتلكاتها.


</doc>
<doc id="8810" url="https://arz.wikipedia.org/wiki?curid=8810" title="الفنتين">
الفنتين

الفنتين Elephantine جزيره فى النيل قرب اسوان فى مصر. كانت مركز حكام الاقليم الاول فى مصر القديمه. فيها معبد خنوم اله الجندل الاول ، و بقايا معبد للامير " حقا ايب " اللى الهه المصريين بعد موته ، و معبد بناه تراجان ، و مقياس للنيل اتجدد سنة 1870.
اسم الجزيره ايام المصريين القدام كان ابو او يبو اما اسمها دلوقتى الفنتين ف جاى من الكلمه اليونانى اليفاس (ελέφας) و اللى معناها الفيل، الجزيره دى كانت معبر مهم لتجارة العاج (سن الفيل) و دا ممكن يفسر التسميه بتاعتها و فى نظريه تانيه بتقول انها اتسمت كدا عشان شكل الجزيره اللى بيشبه سن الفيل.


</doc>
<doc id="8812" url="https://arz.wikipedia.org/wiki?curid=8812" title="جدول اللغات">
جدول اللغات

دى ليستة باكبر عشر عيلات لغويه فى العالم مترتبين على حسب عدد المتكلمين و جنب منها مذكور اماكن تواجدها الرئيسيه.


</doc>
<doc id="8814" url="https://arz.wikipedia.org/wiki?curid=8814" title="امالرك الاول">
امالرك الاول

أمالرك الاول ( عمورى الاول ) (ح 1136 - 11 يوليه 1174 ) كان ملك صليبى لاتينى على بيت المقدس من سنة 1162 لسنة 1174. حاول يستولى على مصر لكن السلطان نور الدين محمود و قائده أسد الدين شيركوه سيطروا عليها و اتنقلت لسلطة صلاح الدين الأيوبى.


</doc>
<doc id="8815" url="https://arz.wikipedia.org/wiki?curid=8815" title="اومبرى">
اومبرى

اومبرى او اومبريه (بالانجليزى:Umbrian language) لغه ميته بتنتمى للفصيله الفرعيه الايتاليه تبع عيلة اللغات الهنديه-الاوروبيه.
الاومبرى كانو بيتكلموها الاومبريين فى منطقة اومبريا فى ايطاليا القديمه و بتشبه كتير الاوسكى و بنسبه اقل اللاتينى.


</doc>
<doc id="8820" url="https://arz.wikipedia.org/wiki?curid=8820" title="ايفيريست">
ايفيريست

ايفيريست ، جبل فى سلسلة الهيمالايا فى اسيا ، على حدود التبت (الصين)و نيبال. ارتفاعه 8842متر ، وبكده بيعتبر اعلى نقطه على سطح الارض. اتسمى على اسم سير جورج ايفيريست. اول اللى وصلوا لقمته كانوا " تنسنج نور كاى " من نيبال و " ادموند هيلارى " فى بعثه بريطانيه قادها الكولونيل " جون هنت " سنة 1953.
الجبل دا موجود ضمن سلسلة جبال الهيمالايا


</doc>
<doc id="8822" url="https://arz.wikipedia.org/wiki?curid=8822" title="سعيد بن بطريق">
سعيد بن بطريق

سعيد بن بطريق (الفسطاط ، مصر ، 877 - 940 ) ،كان طبيب و مؤرخ مصرى. اتولد فى الفسطاط و اتعين بطريرك اسكندريه للملكانيين سنة 932. الف كتب فى الطب و التاريخ من اهمها " نظم الجوهر فى التاريخ " و " الجدل بين المخالف و النصرانى " و " علم و عمل ". اعماله التأريخيه ، اللى انتهت حوادثها سنة 93 ، مهمه جداً لانها ادت معلومات عن تاريخ البطارك و الكنايس و تاريخ المسيحيه فى مصر.


</doc>
<doc id="8823" url="https://arz.wikipedia.org/wiki?curid=8823" title="سقاره">
سقاره

سقاره ، قريه مصريه على بعد حوالى 22 كم جنوب القاهره ، فيها جبانه واسعه فيها مقابر لملوك و اشخاص من عصور بتبدأ من الاسره الاولى لغاية العصر البطلمى ، اهمها هرم زوسر المدرج و اهرام ملوك الاسره الخامسه و الاسره الساته و مقابر نبلا مصر زى تى ، و مريروكا ، و بتاح حوتب ، و مدافن العجل ابيس (السيرابيوم ) و كمان فيها مقابر من العصر الفارسى.


</doc>
<doc id="8824" url="https://arz.wikipedia.org/wiki?curid=8824" title="لغات سلافيه">
لغات سلافيه

اللغات السلاڤيه او السلاڤونيه، هى فصيله لغويه فرعيه تيع عيلة اللغات الهيندو-اوروپيه.
اللغات السلاڤيه منتشره فى اوروپا الشرقيه و البالكان و حتت فى وسط اوروپا و فى شمال اسيا.

اللغات السلاڤيه بتتقسم لتلات مجموعات هما:




</doc>
<doc id="8825" url="https://arz.wikipedia.org/wiki?curid=8825" title="سليمان الفرنساوى">
سليمان الفرنساوى

سليمان باشا الفرنساوى أو الكولونيل سيف - اسمه بالميلاد چوزيف انتيلمى سيف Joseph Anthelme Sève - ( ليون ، فرنسا ، ابريل 1788 - القاهره ، 11 مارس 1860 ) ، كولونيل فرنساوى انضم لـ الجيش المصرى سنة 1819 كمدرب للمشاه فى اسوان. اسس اول مدرسه حربيه و نظام العسكريه النظاميه فى مصر الحديثه ، وشارك فى معظم حملات محمد على باشا العسكريه.

اتولد كـ " چوزيف انتيليمى سيف " فى ليون فى فرنسا سنة 1788 فى عيله متوسطه. امه كانت " انطوانيت جويليت " Antoinette Juillet و ابوه "انتيليمى " Anthelme كان صنايعى. جوزيف كان الابن التانى بين اخواته الخمسه و لما كبر شويه عاز ابوه انه يشغله معاه عشان يساعده ، لكن سيف كان عنده احساس بإن مستواه اعلى من كده فماواظبش ع الشغلانه فزعل ابوه منه و هدده بإنه لو ماواظبش ع الشغل حايعاقبه بتدخيله البحريه ، لكن بدل ما سيف يخاف فرح بالموضوع فراح ابوه مدخله البحريه سنة 1899 و هو لسه ماكملش تلاتاشر سنه.

ركوب المراكب اللى اياميها كانت لسه شراعيه عجب سيف و اظهر شطارته و ميوله العسكريه و كان يادوبك حايترقى لولا ان كان فيه خشونه وعنف فاتخانق مع ظابط من رؤسائه وضربه و اتقبض عليه و اتقدم لمحاكمه عسكريه و اتحكم عليه بالاعدام ، لكن لحسن حظه اتدخل راجل نبيل اسمه " الكونت بول دلاى سيجور " بيتقال إن سيف كان مره انقذ حياته فاتوسط له و طلعه من الورطه و بعته للجيش الفرنساوى اللى كان وقتها فى ايطاليا ، و لما قامت الحرب بين فرنسا و النمسا اتأسر و بعدين اتساب ، و بعد ما قضى ييجى سنتين بره فرنسا شارك فى حملة نابوليون بونابارت على روسيا سنة 1812 و اظهر شجاعه و شطاره خلت نابوليون ياخد باله منه و عاز يديله ميدالية " لوجيون دونور " لكن لما استدعاه اتغاظ منه و رجع فى كلامه لما شاف انه مستخف بالموضوع ، لكن ده مامنعش ترقيته بسرعه لغاية مابقى " كولونيل ". لكن حملة نابوليون على روسيا فشلت و رجع العسكر على فرنسا و اتقبض على نابوليون و اتنفى و خرج سيف من الجيش و اشتغل فى التجاره عشان يعيش لكن ماصبرش على الشغلانه دى و خاب فيها فسابها.

لما سمع الكولونيل سيف ان شاه فارس طالب مدربين للعسكر بتوعه بعت لصاحبه كونت دى سيجور و طلب منه انه يتوسط له عند الشاه فنصحه الكونت بإنه يروح على مصر عند محمد على باشا.

وصل الكولونيل سيف مصر سنة 1819 و معاه جواب توصيه فإستقبله محمد على و عجبه و طلب منه يروح ع السودان ينقب عن الفحم الحجرى فراح ع السودان و لما مالقاش حاجه رجع تانى على القاهره و صادف يوم رجوعه احتفالات الجيش المصرى بفتح الحجاز.

محمد على باشا وقتها كان بيفكر فى توسيع ملكه اللى بطبيعة الحال كان محتاج تكوين جيش كبير منظم. محمد على كان شاف الجيش الفرنساوى فى مصر ايام الحمله الفرنسيه و كان معجب بنظامه اللى عمله نابوليون بونابارت. اياميها عسكر مصر كانو لسه على النمط التقليدى القديم مابيعرفوش تنظيمات الخطوط و المربعات و غيرها اللى كان بيستخدمها نابوليون فى معاركه و كانو بيخوضو المعارك بفرق أو وجاقات كل فرقه منها تحت قائد بيهجم بيها من غير تنظيم محدد.

اتباحث محمد على مع الكولونيل سيف و طلب منه انه يدرب عسكر مصر على النظم و التحركات العسكريه الحديثه. لكن الموضوع ده ما عجبش عسكر الأرناؤوط اللى اعتبروه بدعه فاتمردو و اتجمهرو عند قلعة القاهره و طالبو محمد على ان ما يدخلش النظم دى فأخد محمد على الموضوع بالعقل و ما ضغطش عليهم و قالهم خلاص طالما انهم مش عايزين مش حايفرضه عليهم. و استكفى محمد على بتدريب العساكر المصريين على النظم دى لوحدهم.
انشأ محمد على مدرسه حربيه فى الخانكاه جنب المطريه يتعلم فيها العسكر اللغات و التنظيمات الحربيه ، و انشأ مدرسه للطوبجيه ، و حول سراية مراد بك فى الجيزه لمدرسة فرسان ، و فتح فى القاهره ورش لسكب المدافع و تصنيع احتياجات العسكر. كل ده كان تحت اشراف الكولونيل سيف اللى غير اسمه لسليمان و بقى معروف بإسم سليمان بك الفرنساوى.

نظم سليمان بك جيش من العسكر النظامى قوامه 25.000 عسكرى استخدمهم بعد كده فى حروب الموره و الشام و غيرها.

لما قامت حرب الموره سنة 1821 طلب السلطان العثمانلى من محمد على انه يبعت جيش يقضى بيه ع المتمردين اليونانيين فبعت محمد على الاسطول المصرى سنة 1825 بقيادة ابنه ابراهيم باشا و وياه سليمان بك الفرنساوى و قدرو يستولو على جزيرة ميسولنجى سنة 1825 و اتعين حاكم على تريبويتزا. لكن بعد القوى الاوروبيه ما اتدخلت رجع الجيش على مصر و اخد سليمان الفرنساوى وياه بنت يونانيه على طريقة القواد اليونانيين زمان.

حرب الموره انهكت العسكر المصرى فلما رجعو مصر محمد على عمل ترتيبات و اصلاحات جديده ، و فى سنة 1831 جرد محمد على حمله عسكريه على عكا بقيادة ابراهيم باشا و قاد سليمان بك الطوبجيه و اتحاصرت عكا و فتحها الجيش المصرى و اتقبض على واليها عبد الله باشا و اترحل على اسكندريه. فضل الجيش المصرى يتوغل فى الشام و دخل فى معارك و لما شاف السلطان العثمانلى اللى بيحصل راح باعت جيش تركى لمحاربة المصريين فإدى ابراهيم باشا جزء من الجيش لسليمان بك و طلب منه يروح يحارب الترك لغاية ما يخلص هو على غيرهم فأخد سليمان بك القوات و دخل بيهم فى معارك كبيره و غلب الترك فى ببلان جنب حمص و بعدين فى الاسكندرونه و بعدين فى قونيه فإتخض السلطان و بعت قوات اكبر.

اعجب ابراهيم باشا ببراعة سليمان بك الفرنساوى فمنحه رتيبة باشا فبقى سليمان باشا الفرنساوى. فضل الجيش المصرى يتوغل فى اراضى الترك و كان ناوى يفتح استانبول مقر السلطان العثمانلى نفسه لولا ان السلطان استنجد بالدول الاوروبيه فأنقذوه و اتفاوضو مع المصريين و اتعمل صلح فإنسحب الجيش المصرى لكن حصلت اضطرابات فى القدس فراح الجيش عليها و قضى على الاضطرابات و بعدها امر محمد على برجوع سليمان باشا على مصر فرجع و قعد فيها شويه لغاية ما اشتعلت الحرب فى سوريا فراح عليها و انضم لإبراهيم باشا و فضل يحارب لغاية ما اوروبا اتدخلت تانى فرجع على مصر و اتعين قائد عام للجيش المصرى.

لما ابراهيم باشا سافر فرنسا للعلاج راح معاه سليمان باشا فشاف بلده الاصليه تانى بعد ما غاب عنها سنين و راح ابراهيم باشا على لندن فإنتهز سليمان باشا الفرصه و راح لف فى اوروبا و اطلع على التطورات الجديده فى المجال العسكرى ، و بعد ما خلص جولته راح على باريس و منها على بلجيكا و هولاندا و بعدين راح على ليون المدينه اللى اتولد فيها فقعد فيها شويه مع اهله و قرايبه بعدين رجع على مصر ، و رفع لمحمد على باشا تقرير عن اللى شافه و عن التطورات العسكريه الحديثه فى اوروبا.

استمر سليمان باشا فى قيادة و تدريب الجيش المصرى و فى نوفمبر 1848 اتوفى ابراهيم باشا و اتولى حكم مصر عباس حلمى الاول و بعده سعيد باشا اللى فى عهده اتوفى سليمان باشا يوم 11 مارس 1860.

سليمان باشا الفرنساوى كان راجل عسكرى جد من الطراز الاول ، ما كانتش فيه حاجه فى حياته الا الجيش و العسكر و التدريبات ، و كان عريض و مليان و عضلاته منفوخه و اشتهر بالعند و خشونة الطبع ، و بتتحكى قصه انه مره طلع مع العسكر فى رحله ترفيهيه و فى وقت الغدا بعت لهم عباس حلمى الاول اكل معتبر فيه ما لذ و طاب ، فلما شاف سليمان باشا الاكل ده اصر على ترجيعه للخديوى و قال هو عباس باشا ما يعرفش اننا عسكر ما بناكلش غير اكل العسكر !.

فى عهد الخديوى سعيد اتعملت امتحانات ترقيه للظباط اتفوق فيها احمد عرابى و طلع الاول فطلب الخديوى من سليمان باشا الفرنساوى انه يمتحنه كمان مره بنفسه ، و بعد ما امتحنه طلب من الخديوى ترقيته لرتبة اميرالاى لإنه لقا انه بيعرف اكتر من اللى اخدو الرتبه دى ، فقاله الخديوى ده مش ممكن ابداً فقاله سليمان الفرنساوى خلاص يبقى يترقى على الاقل لرتبة بكباشى ، لكن الخديوى برضه ماوافقش و قاله انه لازم يتدرج فى الرتب واحده واحده عشان يعرف واجبات كل رتبه.

بيرجع الفضل لسليمان باشا الفرنساوى فى تطوير الجيش المصرى و تحويله من جيش تقليدى على النظم القديمه لجيش نظامى حديث قدر يتحدى الترك و يهزمهم و كان فى امكانه فتح استانبول عاصمة سلطنتهم.

اتجوزت بنته من شريف باشا رئيس النظاره المصريه و خلف منها بنت اتجوزت عبد الرحيم باشا صبرى ناظر الزراعه و بنتهم كانت نازلى صبرى ام الملك فاروق اللى اتعرفت بإسم الملكه نازلى.

اتوفى سليمان باشا الفرنساوى سنة 1860 و اندفن فى مصر القديمه جنب شارع " الفرنساوى " فى القاهره. مصر كرمته بحط تمثال ليه فى وسط القاهره فى الميدان اللى اتعرف بإسمه " ميدان سليمان باشا " و اتسمى شارع بإسمه . فرنسا كمان كرمته و ليه شارع بإسمه فى ليون اسمه " شارع الجنرال سيف سوليمان باشا " "Rue du General Seve Soliman Pacha ". لكن فى مصر بعد ما قامت ثورة 23 يوليه 1952 ، شالت الثوره التمثال مع غيره من تماثيل اسرة محمد على باشا و غيرت اسم الشارع و الميدان. تمثال سليمان باشا الفرنساوى محطوط دلوقتى قدام المتحف الحربى المصرى فى قلعة القاهره.


</doc>
<doc id="8827" url="https://arz.wikipedia.org/wiki?curid=8827" title="سمنخ كارع">
سمنخ كارع


</doc>
<doc id="8828" url="https://arz.wikipedia.org/wiki?curid=8828" title="لغه سندى">
لغه سندى

السندى (; ‏ ‏)‏، هى لغه حديثه من المجموعه الهندو-اريه، من الفصيله الفرعيه الهيندو-ايرانيه لعيلة اللغات الهيندو-اوروبيه. السنيدى هى لغة منطقة السيند فى پاكيستان (بيتكلمها حوالى 18 مليون واحد) و هى كمان واحده من اللغات الرسميه الاتنين و عشرين فى الهند. السيندى استلفت كلمات كتيره من العربى نتيجه للحكم العربى اللى استمر فى منطقة السيند حوالى 150 سنه.



</doc>
<doc id="8829" url="https://arz.wikipedia.org/wiki?curid=8829" title="سانسكريتى">
سانسكريتى

سنسكريتى او سنسكريت ( "‏ ", ‏" ", ‏" " ”كلام متنقّى“) لغة الهند الكلاسيكيه النموذجيه، اقدم صورها لغة ڤيدا "( Vedic Sanskrit)‏". من المجموعه الهيندو-ايرانيه للغات الهيندو-اوروپيه. السانسكريتى هى لغه مقدسه عن الهندوس و البوذيين و الجاينيين و احده من 22 لغه رسميه فى الهند و بتتكتب بالخط الديڤاناجارى (Devanāgarī). قواعد النحو فى السانسكريتى من اصعب القواعد فى العالم و تركيبة الجمله غالبا بتبقا معقده و مفرداتها معربه (بتتغير نهايتها بتغير موقعها و وظيفتها فى الجمله).




</doc>
<doc id="8830" url="https://arz.wikipedia.org/wiki?curid=8830" title="سنموت">
سنموت

سنينموت (Senenmut)، راجل علا شأنه ايام الملكه حتشبسوت من الاسره التمنتاشر و بنى لها عمايرها زى معبد الدير البحرى و المسلتين بتوعها فى الكرنك معنا اسمه الحرفى اخو الام ،

سنينموت اشرف على تربية بنات حتشبسوت الاتنين ، لكن ضاع منه نفوذه فى اخر ايامه. له مقبرتين فى طيبه الغربيه واحده منهم جنب معبد حتشبسوت ، ما اتدفنش فى ولا واحده فيهم.


</doc>
<doc id="8831" url="https://arz.wikipedia.org/wiki?curid=8831" title="سنهالى">
سنهالى

سنهالى او سنهاليه ، لغة سريلانكا ( سيلان ) و بتنتمى للمجموعه الهنديه من الفصيله الفرعيه الهيندو-ايرانيه للغات الهيندو-اوروبيه.



</doc>
<doc id="8832" url="https://arz.wikipedia.org/wiki?curid=8832" title="سنوهى">
سنوهى

سنوهى (ابن شجرة الجميز) ده عنوان حكايه من أجمل الحكايات و الحواديت المصريه فى الادب المصرى القديم. بتحكى القصه ان سنوهى اللى كان راجل من البلاط الملكى فى عصر الملك امنمحات الاول هرب على فلسطين بعد ما مات امنمحات ، و عاش هناك و اتجوز ، و فى حكايته وصف العيشه فيها وانه فى الاخر رجع مصر عشان يقضى فيها ايام شيخوخته و يتدفن فيها بعد موته.


</doc>
<doc id="8836" url="https://arz.wikipedia.org/wiki?curid=8836" title="محافظة سوهاج">
محافظة سوهاج

محافظة سوهاج محافظه مساحتها 1540 كم مربع فى صعيد مصر بين محافظة اسيوط و محافظة قنا عاصمتها مدينة سوهاج. كانت مأموريه فى سنة 1833 ، و كانت مع اسيوط بتكون مديرية نص اول قبلى ، و عاصمتها كانت جرجا. بقت مديريه و عاصمتها بقت سوهاج سنة 1859. بتشتهر محافظة سوهاج بزراعة القصب و البصل. بترويها ترعتين واحده فى شرق و واحده فى غرب النيل بيخرجوا من النيل قدام قناطر نجع حمادى. من مدنها الكبيره اخميم و البلينا و طهطا. من اشهر الى انجبتهم رفاعه الطهطاوى.



</doc>
<doc id="8837" url="https://arz.wikipedia.org/wiki?curid=8837" title="سوهاج">
سوهاج

سوهاج ( ; )‏ مدينه و عاصمة محافظة سوهاج ، وتقع علي بعد 100 كيلو من اسيوط.



</doc>
<doc id="8844" url="https://arz.wikipedia.org/wiki?curid=8844" title="اندريه بيلى">
اندريه بيلى

اندريه بيلى - بالروسى : Андре́й Бе́лый (اتولد 26 اكتوبر 1880 - اتوفى 8 يناير 1934 ) ، اسم مستعار للشاعر و الاديب و الناقد الروسى بوريس نيكولايفيتش بوجايف ، من رواد الشعرا الرمزيين اللى كانوا ليهم تأثير كبير فى الادب الروسى . كتب ديوان " السيمفونيه " من اربع مجلدات ( 1901 - 1908 ) ، و كتب كمان روايات عظيمه زى " اليمامه الفضيه " (1910) ، و " بطرسبورج " (1912).


</doc>
<doc id="8845" url="https://arz.wikipedia.org/wiki?curid=8845" title="تابو">
تابو

فكرة التابو ، مع انها كلمه من پولينيزيا ، منتشره فى غالبية المجتمعات البدائيه و المتخلفه.

الخوف من التابو بيرجع للاعتقاد ان المساس بالموضوع الحرام بيخلى الشخص نجس و خطر على كل اللى يقرب منه او يتعامل معاه وكمان بيتعرض لغضب الالهه. تابو الاتصال الجنسى بالاهل من اكتر انواع التابوهات الشايعة فى المجتمعات.

الانثروپولوچى الكبير جيمس فريزر عمل دراسات قيمه عن الموضوع ، و لعالم النفس سيجموند فرويد كتاب مهم عن التابو و الطوطم. ( طوطم و طابو ) Totem and Tabu شرح فيه علاقة التابو بالوسواس القهرى و الامراض النفسيه اللى بتصيب الانسان.



</doc>
<doc id="8846" url="https://arz.wikipedia.org/wiki?curid=8846" title="تاسوع اون">
تاسوع اون

تاسوع اون Ennead of On او تاسوع هيليوبوليس Ennead of Heliopolis ، فى الدين المصرى القديم ، اقدم نظريه فى الخلق ،

نظرية تاسوع اون اتصورت ان العالم كان غرقان فى اعماق المحيط الأبدى ( نون ) لكن ظهرت فوق سطحه قمة تل عالى ( قاق ) فظهر سطح الارض اللى عليه بدأت عملية الخلق بالاله اتوم اللى ما كانش موجود لكن اتوجد و خلق نفسه بنفسه و كمل عملية الخلق عن طريق بلع كميه من المنوى بتاعه ، و عطس فطلع توأم دكر و انثى هما شو ( الهوا ) و تفنوت ( الرطوبه ) اللى خلفوا جب ( الارض ) و نوت ( السما ) اللى فضلوا منطبقين على بعض لغاية ما فصلهم شو بعد ما خلفوا اوزوريس و ايزيس و ست و نفتيس ، وبعدين اوزوريس و ايزيس خلفوا حورس و بعد كده انضم رع للتاسوع و بقى صنو لـ أتوم.


</doc>
<doc id="8849" url="https://arz.wikipedia.org/wiki?curid=8849" title="تانيس">
تانيس

التاريخ

تأسست تانيس فى أواخر عهد الاسرة العشرين، وأصبحت عاصمة شمال مصر خلال عهد الاسرة الحادية والعشرين. كانت المدينة مسقط رأس سمندس مؤسس الاسرة الحادية والعشرين. وخلال عهد الاسرة الثانية والعشرون ظلت تانيس عاصمة مصر السياسية. كانت المدينة ذات أهمية تجارية واستراتيجية، إلا أنها هُجرت فى القرن السادس الميلادي، بعدما كانت مهددة بأن تغمرها بحيرة المنزلة.

يرجع تاريخ تانيس الى الدولة الحديثة ، وليس لها ذكر قبل ذلك ، بعكس مدينة صان الحجر على الذراع الغربي من نهر النيل فى الدلتا والتي كانت تسمى لدى الفراعنة "صاو " وسماها الإغريق "سايس". يعود تاريخ صاو (صا الحجر) الى 4000 سنة قبل الميلاد .
اسمها بالهيروغليفية



</doc>
<doc id="8850" url="https://arz.wikipedia.org/wiki?curid=8850" title="تجسد">
تجسد

التجسد معتقد اساسى فى المسيحيه مؤداها ان المسيح له طبيعتين : طبيعه الاهيه ( لاهوت ) و طبيعه انسانيه ( ناسوت ) ، و ان الكلمه الالاهيه ( اللاهوت ) اتحدت بجسم ( جسد ) المسيح و اختلطت بناسوته ( الجزء الانسانى منه ) و بقى طبيعه واحده و اقنوم واحد هو الاقنوم التانى من الثالوث الاقدس.


</doc>
<doc id="8851" url="https://arz.wikipedia.org/wiki?curid=8851" title="تحوت">
تحوت

تحوت Thoth ، اله القمر و اله الحكمه فى الدين المصرى القديم ،عبد فى اماكن كثيره فى مصر لكن فى الاشمونين بالذات. صور على هيئة الطائر ابو منجل ، او رجل براس الطائر ايبيس ، و جسد على شكل قرد بابون. اعتقد المصريين انه هو الذي اخترع الكتابه و اللغه فاتخيلوه على انه سجل لحوليات الالهه و الملوك ، و اله للسحر و اعتبره الكتاب رمزهم و الحامى لهم. تحوت اصبح هيرمس فى اليونان فى عصور لاحقه و هو رمز لجامعة القاهره حاليا.

فى مايو 2010 عثر على بقايا معبد ضخم للملك امنحوتب الثالث فى البر الغربى فى الاقصر من ضمنها تمثالين كبار للملك امنحوتب و الاله تحوت. تمثال تحوت من الجرانيت الاحمر و طوله حوالى اربع متر وبهذا يعتبر من اكبر التماثيل التي عثر عليها لتحوت. تماثيل تحوت كانت توضع فى معابد الاسره الحديثه لتستقبل اشعة الشمس فى فرحه




</doc>
<doc id="8853" url="https://arz.wikipedia.org/wiki?curid=8853" title="تحوتى">
تحوتى

تحوتى ، قائد من قواد ملك مصر تحوتمس التالت من الاسره التمنتاشر. فى الادب المصرى القديم شخصيه اشتهرت بالدهاء و عمل الألاعيب اللى من ضمنها انه عشان يستولى على مدينة يافا حط عساكر فى قدر و بعت لحاكم يافا يقوله انه عايز يوريه عصاية فرعون السحريه ، فلما فتح له الابواب طلعت العساكر من القدر و استولوا على يافا. و دى قصه تشبه قصة على بابا فى الف ليله و ليله.


</doc>
<doc id="8854" url="https://arz.wikipedia.org/wiki?curid=8854" title="تخاطر">
تخاطر

التخاطر (Telepathy) هو انتقال الافكار من شخص لشخص تانى من غير تدخل وسيله حسيه. اهتم علما نفسيين بالظاهره دى لكن البحوث ما قدرتش تثبت وجودها.


</doc>
<doc id="8856" url="https://arz.wikipedia.org/wiki?curid=8856" title="ترك">
ترك

الترك ( Turkic ) ، اسم عام بيطلق على كل اللى بيتكلموا لغه من اللغات التركيه فى تركيا و فى تركستان الصينيه و فى شرق ايران. بينتشروا من شرق سيبريا لـ الدردنيل و اسسوا امبراطوريات فى اسيا زى السلاجقه و الاتراك العثمانيين.


</doc>
<doc id="8857" url="https://arz.wikipedia.org/wiki?curid=8857" title="احمد رياض تركى">
احمد رياض تركى

احمد رياض تركى ( 1903 - 1971 ) عالم مصرى من اكبر علما مصر فى العصر الحديث و بيعتبر ابو الكيميا. اخد شهاة الكتوراه من جامعة ميونيخ سنة 1928 ، و اتعين عميد لكلية العلوم فى جامعة القاهرة سنة 1953 ، و وزير للتعليم العالى ( 1964 - 1965 ) ، و رئيس للمجلس الاعلى لدعم البحث العلمى (1965 - 1967 ). كان عضو فى المجمع العلمى المصرى و المجمع المصرى للثقافه العلميه و اكاديميات و جمعيات علميه كتيره بره مصر. كتب حوالى 250 بحث علمى ، و اشرف على ترجمة المعجم العلمى المصور. كرمته الدوله المصريه و منحته جايزيتها التقديريه فى العلوم سنة 1948 و جايزتها التقديريه سنة 1964.


</doc>
<doc id="8859" url="https://arz.wikipedia.org/wiki?curid=8859" title="تسليم المجرمين">
تسليم المجرمين

تسليم المجرمين الهربانين هو تسليم المتهمين او المحكوم عليهم فى قضايا جنائيه الهربانين فى بلاد اجنبيه للدوله صاحبة الولايه القضائيه بإستثناء الهربانين السياسيين. التسليم الدولى بيخضع لمعاهدات خاصه و اتفاقيات ثنائيه و عامه. مع انتشار الجرايم و ظهور طبقات اجراميه هربانه من دول شرقيه للغرب زاد عداد الاتفاقيات الثنائيه بين الدول.


</doc>
<doc id="8861" url="https://arz.wikipedia.org/wiki?curid=8861" title="انتون تشيخوف">
انتون تشيخوف

انطون بافلوفيتش تشيخوف - بالروسى: Анто́н Па́влович Че́хов - ( اتولد ، 29 يناير 1860 - اتوفى، 15 يوليه 1904 ) ، طبيب و كاتب مسرحى و مؤلف قصصى روسى كبير اتفوق فى فن كتابة القصه القصيره. موضوعات مؤلفاته الرئيسيه بتتكلم عن عزله الانسان و معاناته و عجزه. بيعطف على شخصياته لكن بيوصفها وصف واقعى. اتأثر بيه ادبا كتار و كان له اثر جامد على الادب المعاصر. من أهم مؤلفاته النورس (1869) ، الخال فانيا (1899) ، الاخوات التلاته (1901) ، بستان الكريز (1904).

تشيخوف كان دوكتور وكان بيمارس المهنة طول حياته و قال مرة ( الطب هو مراتي و الادب هو عشيقتي).

ابتدا تشيخوف يكتب القصص القصيرة و وهو لسة بيدرس الطب فى جامعة موسكو علشان يصرف على نفسه و على اسرته بس شوية شوية زادت شهرته و بانت عبقريته وابتدا يحترف الكتابة و خد جايزة بوشكين على مجموعة قصصية اسمها فى وقت الغروب. تشيخوف كان عيان بالسل و مات و هو عنده 44 سنة فى المانيا.


</doc>
<doc id="8862" url="https://arz.wikipedia.org/wiki?curid=8862" title="تشيكى">
تشيكى

التشيكى او تشيكيه (čeština) ، لغه سلافيه غربيه من عيلة اللغات الهيندو-اوروبيه و بيتكلمها حوالى 12 مليون واحد عايشين معظمهم فى تشيكيا. التشيكى قريب جدا من السلوفاكى و فى فهم مشترك بين اللغتين دول و بتشبه كمان البولاندى و السوربى بس بنسبه اقل من السلوفاكى.



</doc>
<doc id="8863" url="https://arz.wikipedia.org/wiki?curid=8863" title="تعميد">
تعميد

التعميد فى المسيحيه سر من اسرار الكنيسه السبعه بيتمارس بطقس معين ، و بيتم بالتغطيس فى المايه ، لكن الكنيسه بتسمح بدلق المايه على الجبين بس فى حالات الضروره. فى المسيحيه التعميد بيحدث النعمه لازالة الخطيئه الاصليه. بيتعين للمتعمد اشبين بيتكفل بتعليمه اذا كان طفل لغاية ما يكبر. 


</doc>
<doc id="8874" url="https://arz.wikipedia.org/wiki?curid=8874" title="شجرة عيلة سلالة الاسره التسعتاشر">
شجرة عيلة سلالة الاسره التسعتاشر


</doc>
<doc id="8875" url="https://arz.wikipedia.org/wiki?curid=8875" title="تل العمارنه">
تل العمارنه

تل العمارنه بلد فى محافظة المنيا ، مكانها كان اخت اتون اللى بناها اخناتون حوالى سنة 1365 قبل الميلاد فى البر الشرقى لـ النيل و عملها عاصمه لديانته الجديده و بنى فيها سرايات ملكيه و معابد و بيوت لرجالته. جبانتها اتحفرت فى البر الغربى. المدينه ما عمرتش بعد ايام اخناتون و خليفته سمنخ كارع لإن توت عنخ امون هجرها و راح على طيبه العاصمه القديمه.


</doc>
<doc id="8876" url="https://arz.wikipedia.org/wiki?curid=8876" title="محافظة المنيا">
محافظة المنيا

المنيا هى محافظه مصريه فى الصعيد عاصمة محافطة المنيا هى مدينة المنيا . تل العمارنه من أهم اثار المحافظه.

المحافظه متقسمه لتسع مراكز هما :
 كوم مطاي (( ميسي ))
0


</doc>
<doc id="8877" url="https://arz.wikipedia.org/wiki?curid=8877" title="تناول">
تناول

التناول او الإفخارستيا ، فى ال مسيحيه سر من اسرار الكنيسه السبعه وهى المشاركه فى العيش و النبيت كتذكار لـ العشا الاخير لما المسيح ادى عيش و نبيت لتلاميذه. الكنيسه الارتودوكسيه و الكنيسه الكاتوليكيه بيعتقدوا فى تحول العيش و النبيت لجسم و دم المسيح تحول حقيقى ، لكن الكنايس التانيه بتعتقد انه مجرد تحول رمزى.


</doc>
<doc id="8879" url="https://arz.wikipedia.org/wiki?curid=8879" title="تنجيم">
تنجيم

التنجيم هو التنبؤ بالاحداث من تحركات النجوم ، و كإن التحركات دى ليها تأثير على الحوادث. اتعرف التنجيم فى بابل و مصر و بعدين اتنقل لليونان و بعدين للو بعد كده لكل اوروبا. فى العصور الوسطى كانت شغلة المنجم شغله مرموقه ليها وزن فى سرايات الملوك و الامرا و كان بيرصد لهم النجوم قبل ما يقدموا على أى عمل.


</doc>
<doc id="8880" url="https://arz.wikipedia.org/wiki?curid=8880" title="توت عنخ امون">
توت عنخ امون

توت عنخ امون ( ""; )‏ (1361 - 1352 ق.م)، ملك مصر، من الاسره التمنتاشر. اظهرت الدراسات المعمليه اللى اتعملت على الحمض النووى "DNA" بتاع كذا موميا انه فى الارجح ابن اخناتون و امه بنت الملك امنحتب التالت و الملكه تى لكن لسه مش معروف بالظبط اسمها، و بكده تى كانت جدته مش امه زى ما كان فيه بيعتقدو قبل كده، و لا الملكه نفرتيتى زى ما كان غيرهم بيعتقدو.

اتوج توت عنخ امون و هو فى بداية المطلع التانى من عمره و اتوفى و هو لسه ماكملش تسعتاشر سنه. اتنصل من دين ابوه اخناتون و رجع من اخت اتون (تل العمارنه دلوقتى) على طيبه و عبادة الاله امون. مع انه ما عملش اعمال كبيره لكن بيعتبر من اشهر ملوك مصر فى العالم بسبب ان تحفه و كنوزه اللى بتضم قناعه البديع عثر عليها المصرولوجى هوارد كارتر سليمه فى مقبرته فى وادى الملوك سنة 1922. الكنوز دى معروضه دلوقتى فى المتحف المصرى فى القاهره.

بينت دراسات الحمض النووى اللى اعلنت نتايجها فى فبراير 2010 ان توت عنخ امون اتوفى سنة 1324 قبل الميلاد و هو لسه ما كملش تسعتاشر سنه و انه فى الارجح اتوفى بسبب ملاريا حاده وأنه كان بيعانى من قصور فى الدوره الدمويه فى أنسجة العضم، و بكده انتهت اسطورة انه اتقتل.

توت عنخ امون كان فرعون مصر من سنة 1334 ولغاية سنة 1325 أبل الميلاد. وفي زمن الدولة الجديدة. توت عنخ امون كان من اشهر الفراعنة لأسباب ملهاش علاقة بانجازاته او حتي حروب مصر كسبتها فى حكمه زي فراعنة كتير تانيين؛ لكن فى الحئيئة كانت لأسباب تانية تعتبر مهمة بالنسبة للتاريخ والمؤرخين ومن أهمها اننا اكتشفنا المأبرة بتاعته وكل الكنوز بتاعته من غير ما تكون اى حاجه مكسورة او مسروئة. دا غير موته فى سن صغير خصوصاً انهم لأو كسور فى العضم والفخد والراس، وأسباب تانية بعد موته زادت غموض حكاية وفاته فى سن صغير زي جواز مراته من وزير من الوزرا بتوعه واللي اعلن نفسه فرعون من بعده.


</doc>
<doc id="8881" url="https://arz.wikipedia.org/wiki?curid=8881" title="توريه">
توريه

التوريه و بتتسمى كمان الايهام ، فى اللغه و الادب ، كلمه ليها معنيين واحد قريب و واحد بعيد ، و بيها الكاتب بيقصد حاجه مش باينه بوضوح فى النص فبيوهم القارى او السامع انه بيقصد حاجه تانيه غير اللى بيقصده بجد. الكتاب و الشعرا المصريين و كتاب الادب الشعبى فى مصر استخدموها كتير.


</doc>
<doc id="8897" url="https://arz.wikipedia.org/wiki?curid=8897" title="نفرتارى">
نفرتارى

نفرتارى (نفرتاري ميرتمووت او مووت - نفرتارى) (c. 1290-1255 قبل الميلاد) كانت الزوجة الملكية العظمى (او الزوجة الرئيسية) لرمسيس التانى, اللى بنالها معبد جنب معبده فى ابو سمبل. واجوزت رمسيس وكان عندها 13 سنة ولما كان عندها 15 سنة رمسيس بقى الملك. معنى اسم نفرتاري ”الصاحبة الجميلة“ واترجم لحجات كتيرة زي جميلة جميلات الدنيا او المحبوبة اللى مافيش مثيل ليها.


</doc>
<doc id="8898" url="https://arz.wikipedia.org/wiki?curid=8898" title="ابو سمبل">
ابو سمبل

ابو سمبل واحدة من اهم المناطق الاثرية الي بتحتوي علي معبد فريدة فى تصميمها و الي أتنحتت فى الجبل فى عهد الملك رمسيس الثاني.
واجهة المعبد بتتكون من اربع تماثيل ضخمه لرمسيس التانى ارتفاعهم 20 متر و باب بيوصل لقود طولها 180 قدم.

فى مدخل المعبد فيه اربع تماثيل وفى مدخل المعبد التانى فيه ست تماثيل اربعه منهم لرمسيس التانى واتنين لمراته نفرتارى.

معبد ابو سمبل اتنحت فى الجبل كنصب تذكارى لرمسيس التانى والملكه نفرتارى للإحتفال بذكرى انتصاره فى معركة قادش ولردع المتمردين فى جنوب مصر. بدأ بنا المعبد حوالى سنة 1244 قبل الميلاد واستمر البنا لمدة حوالى عشرين سنه لغاية 1224 قبل الميلاد.

مع مرور الزمن غطت الرمله تماثيل المعبد الرئيسى لغاية الركب وفضل المعبد منسى لغاية سنة 1813 لما لقاه المستشرق السويسرى جى ال بورخاردت. بورخاردت ناقش الموضوع مع المستكشف الطليانى جيوفانى بيلونزى وسافرو سوا على المنطقه وحاولو دخول المعبد لكن فشلو فى حفر مدخل لكن فى سنة 1817 رجع بيلونزى ونجح فى دخول المعبد.

المعبدين كانوا معرضين للغرق نتيجة لتكوين بحيرة ناصر بعد بنا السد العالى فإتعاونت الحكومه المصريه مع منظمة اليونيسكو سنة 1965 لنقل المعبد لمكان قريب على ارتفاع 183 متر فوق منسوب ماية البحيره ، واتعملت حمله دوليه لجمع التبرعات. اقتضت عملية النقل تقطيع المعبد لأحجار كبيره اترفعت من مكانها الأصلى وتم تجميعها فى المكان الجديد وانتهت العمليه فى 22 سبتمبر 1968. عملية النقل كلفت 40 مليون دولار و من أعظم الاعمال الهندسيه الآثريه. 
منطقة ابو سمبل بقت موقع مهم من مواقع التراث العالمى التابعه لمنظمة اليونيسكو من سنة 1979.





</doc>
<doc id="8906" url="https://arz.wikipedia.org/wiki?curid=8906" title="وادى الحيتان">
وادى الحيتان

وادى الحيتان Whale Valley منطقه فى صحرا مصر الغربيه جنب الفيوم اتعثر فيها على حيتان كتيره متحجره من عصور مختلفه. الحيتان دى كانت عايشه فى عصور ما قبل التاريخ على الارض و ما بقتش موجوده دلوقتى ، و ده بالتالى بيديها اهميه علميه كبيره بتهم الباحثين و علما البيولوجيا و التطور لانها بتبين مراحل تطور الحيتان ( الثديه ) وهى عايشه على الارض قبل ما تستقر بالكامل فى البحور و المحيطات. المكان ده اهم مكان فى العالم بيثبت المراحل التطوريه دى.

منطقة وادى الحيتان بقت من سنة 2005 موقع مهم من مواقع التراث العالمى التابعه لمنظمة اليونيسكو.



</doc>
<doc id="8907" url="https://arz.wikipedia.org/wiki?curid=8907" title="دهشور">
دهشور

دهشور بلد فى محافظة الجيزه فى مصر ، جنوب سقاره. فيها خمس اهرامات ، هرمين للملك سنفرو و تلاته لفراعنة الدوله الوسطى ، و فيها جبانات من عصور الدوله القديمه و الدوله الوسطى.

دهشور فى منطقه بقت موقع مهم من مواقع التراث العالمى التابعه لمنظمة اليونيسكو من سنة 1979.



</doc>
<doc id="8908" url="https://arz.wikipedia.org/wiki?curid=8908" title="فيله">
فيله

فيله جزيره صغيره بتتسمى كمان أنس الوجود فى جنوب مصر فى النيل ، جنوب خزان اسوان و شمال السد العالى. كانت عاصمة الاقليم الاول من اقاليم الصعيد. اشتهرت بمعابد الالاهه ايزيس اللى فضلت عبادتها قايمه بعد دخول المسيحيه مصر و لغاية الاسلام ما دخل مصر. معابد الجزيره مليانه صور و رسومات بتصور الحياه الدينيه فى مصر القديمه. المعابد انقذها مشروع دولى لانها كانت حا تغرق بسبب ارتفاع المايه ورا السد العالى.

فيله فى منطقه بقت موقع مهم من مواقع التراث العالمى التابعه لمنظمة اليونيسكو من سنة 1979.



</doc>
<doc id="8909" url="https://arz.wikipedia.org/wiki?curid=8909" title="فيلون السكندرى">
فيلون السكندرى

فيلون السكندرى ( Φίλων ὁ Ἀλεξανδρεύς)‏ (اسكندريه، 20 ق م - 50 ميلادى) فيلسوف يهودى اسكندرانى اتولد عاش فى اسكندريه، مصر. قال ان حقايق فلسفة افلاطون و الرواقيين موجوده اصلاً فى الكتاب المقدس و ان اللوجوس هو مثال المثل. كان له تأثير كبير فى فلسفة الافلاطونيه الجديده.


</doc>
<doc id="8912" url="https://arz.wikipedia.org/wiki?curid=8912" title="ابو منجل المقدس">
ابو منجل المقدس

ابو منجل المقدس (الاسم العلمى:"Threskiornis aethiopicus")طاير منقاره طويل و مقوس على تحت و بياكل سمك و ضفادع.ابو منجل المقدس المعروف بإسم ايبيس قدسه المصريين القدام لما كان بييجى مصر فى زمن الفيضان و صوروا الاله تحوت على هيئته. الايبيس المقدس ما بقاش موجود فى مصر دلوقتى لكن ابو منجل الاسود اللى فيه شبه منه بيزور مصر فى الشتا و معروف كمان فى امريكا الشماليه.



</doc>
<doc id="8913" url="https://arz.wikipedia.org/wiki?curid=8913" title="ابو مينا">
ابو مينا

ابو مينا منطقه فى برج العرب فى صحرة مريوط غرب اسكندريه ، فيها اثار قبطيه و كنيسه و اديره و بيوت اتبنت فوق و حوالين تربة القديس مينا السكندرى ( مار مينا ) اللى استشهد سنة 296. المنطقه كان بيزورها الحجاج المسيحيين المصريين فى فترة العصور الوسطى و بعدين اتنست لغاية ما اكتشفها المصرولوجى الالمانى كوفمان اللى عمل فيها حفريات ما بين سنة 1905 و 1907.

منطقة ابو مينا بقت موقع مهم من مواقع التراث العالمى التابعه لمنظمة اليونيسكو من سنة 1979.



</doc>
<doc id="8920" url="https://arz.wikipedia.org/wiki?curid=8920" title="راسبوتين">
راسبوتين

جريجورى ايڤيموفيتش راسپوتين ( Григо́рий Ефи́мович Распу́тин )‏ -(بوكروفوسكوى، سيبريا، روسيا، 22 يناير 1869 - سانت بطرسبورج، 29 ديسمبر 1916) راهب روسى، رغم انه كان راجل جاهل، لكن قدر يسيطر على بلاط نيكولاى التانى قيصر روسيا ، بعد ما ادعى ان له قوه روحانيه يقدر يشفى بيها اليكسى ابن القيصر نيكولاى و ولى العهد اللى كان بيعانى من مرض الهيموفيليا. اتدخل فى السياسه لغاية ما النبلا اغتالوه فى قصر مويكا فى سانت بطرسبورج سنة 1916.

اتولد راسپوتين فى قريه فى سيبريا سنة 1869. و هو لسه صغير كان بيشوف رؤى ان عنده قدرات على الشفا. اتجوز و خلف اربع ولاد بس كان مدمن خمره و سرقة حصنه. فى يوم سرق حصان و لما انكشف هرب من القريه و استخبى فى دير و اتحول للرهبنه و عمل رحله طويله وصل فيها لجبل اثوس فى اليونان و هناك بقى ليه اتباع، و فى جولاته انضم لطايفه دينيه متطرفه بتعمل طقوس قدرة تحمل و بتمارس حاجات بره نطاق الدين.

فى سنة 1905 قابل عالم لاهوت كان رئيس اكاديميه دينيه و كاهن اعتراف الامبراطوره الكسندرا فيودوروفنا مرات القيصر نيكولاى التانى فقدمه ليها و اقتنعت انه عنده قدرات على الشفا بعد ما قدر يخفف نزيف اتصاب بيه ابنها أليكسيس نيكوليافبتش وريث عرش روسيا اللى كان عيان بمرض الهيموفيليا. الامبراطوره امنت بقدرات راسبوتين الخارقه، و اياميها كان الارستقراطيين فى روسيا مولعين بالسحر و التنجيم، فعينته مستشار شخصى لها و بزغ نجمه فى البلاط الملكى و ده اتسبب فى زيادة عدد اعدائه، و لما راح يزور قريته فى سيبيريا فى 27 يونيه 1914 اتعرض تانى يوم لمحاولة قتل على ايد عاهره فإتعالج و بعد ما خف رجع سان بطرسبورج و قدر يزود نفوذه السياسى فى البلاط الملكى لدرجة إن بقى ليه رأى فى تعيين و طرد الوزرا و على قرارات القيصر نيكولاى السياسيه.

يوم سبعه ديسمبر 1916 كتب راسپوتين جواب للقيصر نيكولاى اتنبأ فيه بقتله و حذره: "إذا قتلني أقاربك فلن يبقى اى فرد من عائلتك حيا لأكثر من عامين، وتستطيع أن تقول اى من أولادك او أقاربك، فسوف يقتلهم الشعب الروسي. سأُقتل، لم يعد لي وجود فى هذه الحياة. صل أرجوك، صل، وكن قويا، وفكر فى عائلتك المصونة".

فى 30 ديسمبر 1916 الامير يوسوبوى جوز بنت اخو القيصر نيكولاى طلب من راسبوتين انه يروح قصر مويكا عشان مراته ايرينا عايزه تقابله. الامير يوسوبوى كان متفق مع بافالويتش ابن عم القيصر و فلاديمير يرشيكفيتش على قتل راسبوتين.

بعد ما راح راسپوتين على القصر و وقف يستنى مجى ايرينا جه راجل و قدم لراسبوتين كيك و خمره فيهم سم. بعد راسپوتين ما اكل الكيك و شرب الخمره ما جرالهوش حاجه فطلع يرشيكفيتش مسدس و طخه فإتجرح راسبوتين و طلع على ساحة القصر و هو بيترنح فطخه يرشيكفيتش كمان مره و بعدين اتلمو عليه و ضربوه بشومه و ربطوه و رموه فى نهر نيفا.

بعد موت راسپوتين بعشر اسابيع اطاحت الثوره الروسيه بالحكم القيصرى و قضت على اخر جيل من نسل رومانوى، و بعدها بتسع شهور اتعدم القيصر نيكولاى و عيلته فى سيبريا .



</doc>
<doc id="8921" url="https://arz.wikipedia.org/wiki?curid=8921" title="راغب عياد">
راغب عياد

راغب عياد (10 مارس 1892 - 16 ديسمبر 1982) ، رسام مصرى من اول اللى اتخرجوا من كلية الفنون الجميله فى القاهره ، مصر. سافر ايطاليا و درس الرسم فيها. امتاز اسلوبه الفنى بالتحرر. اهتم برسم الحياه الشعبيه و بيئة الفلاحين و حيوانات القريه المصريه ، و برع فى رسم المجموعات فى الموالد و الاسواق و الأعياد. اشتغل مدير لـ المتحف القبطى و متحف الفن الحديث (1950) . كرمته الدوله المصريه و منحته جايزتها التقديريه فى الفنون سنة 1965.


</doc>
<doc id="8922" url="https://arz.wikipedia.org/wiki?curid=8922" title="عبد الرحمن الرافعى">
عبد الرحمن الرافعى

عبد الرحمن الرافعى ( القاهره ، 8 فبراير 1889 - القاهره ،3 ديسمبر 1966 )، مؤرخ و محامى و صحفى و سياسى مصرى اتولد فى القاهره و اتعلم فيها. دخل مدرسة الحقوق و أخد ليسانس الحقوق سنة 1908. اشتغل محامى و صحفى فى جورنال " اللواء ". ساهم فى مؤتمر بروكسيل (1910) و سافر روما مع محمد فريد عشان يحضروا مؤتمر روما (1911). كتب اول مؤلفاته " حقوق الشعب " ( 1912) و بعدين كتب " التعاون " (1914). اعتقل سنة 1915 وقت الحرب العالميه الأولى و افرج عنه بعدها بسنه. اشترك فى ثورة 1919 و انتخب نايب سنة 1923. نشر الجزء الأولانى من كتابه القيم " تاريخ الحركه القوميه فى مصر " (1929) و أرخ لثورة 23 يوليو 1952. كرمته الدوله المصريه بجايزتها التقديريه للعلوم الاجتماعيه سنة 1961.

اتولد عبد الرحمن الرافعى فى حى الخليفه فى القاهره سنة 1889. أبوه كان الشيخ عبداللطيف مصطفى عبدالقادر الرافعى اللى كان بيشتغل فى سلك الإفتاء والقضاء. و بعد ما بقى عنده ست سنين دخل مدرسة الزقازيق الابتدائيه ( 1895 ) و بعدين لمدرسة القربيه الابتدائيه فى القاهره و بعين لمدرسة راس التين فى اسكندريه ( 1898 ) بعد م أبوه اتنقل اسكندريه عشان يشتغل مفتى لإسكندريه و هناك خلص تعليمه الثانوى ( 1904 ) و اتنقلت الاسره القاهره و دخل كلية الحقوق.

فى القاهره الحركه الوطنيه المصريه كانت رايجه على ايد مصطفى كامل و اتأثر عبد الرحمن بدوى بيها و انضم للحزب الوطنى المصرى اول ما إتأسس سنة 1908. بعد ما خلص دراسة الحقوق اشتغل فى المحاماه لغاية ما محمد فريد طلب منه يكتب فى جورنال اللواء بتاع الحزب الوطنى فقعد فى الجورنال فتره و ساهم فى مؤتمر بروكسيل (1910) و سافر روما مع محمد فريد عشان يحضروا مؤتمر روما (1911) و بعدين رجع تانى للمحاماه و فتح مكتب فى الزقازيق سنة 1910 . فى سنة 1915 وقت الحرب العالميه الاولى اتقبض عليه و اتسجن سنه ، ولما قامت ثورة 1919 اشترك فيها و ذكر الكاتب مصطفى امين فى كتابه " الكتاب الممنوع " إنه كان عضو فى المجلس الاعلى للإغتيالات.

فى سنة 1923 شارك الرافعى فى الانتخابات البرلمانيه عن دايرة المنصوره و كسب لكن المجلس ده ما عمرش بعد ما استقال سعد زغلول من رياسة الحكومه رجع الرافعى للمجلس فى انتخابات 1925 لكن بعد اول إجتماع انحل المجلس فى 23 مارس 1925 و فى 21 نوفمبر 1925 اجتمع المجلس من تلقاء نفسه لكن الرافعى انسحب من الترشيح للمجلس تانى و بعد عن الحياه النيابيه حوالى اربعتاشر سنه . فى سنة 1932 فتح مكتب تانى للمحاماه فى المنصوره و بعدين استقر فى القاهره. و بقى نايب فى مجلس الشيوخ بالتزكيه لغاية سنة 1951 و بعد ما قامت ثورة 23 يوليه 1952 اشترك فى اعداد دستور 1953 و اتعين نقيب للمحاميين ( 1954 ) بعد حل النقابه فاتعرض لإنتقادات لإنه قبل المنصب ده.

كتب عبد الرحمن الرافعى عن تاريخ مصر الحديث ، اول كتبه كان "حقوق الشعب " ( 1912) و بعدين كتب " التعاون " (1914) و بيعتبر كتابه " تاريخ الحركه القوميه فى مصر " من أهم كتبه. الرافعى أرخ كمان لثورة 23 يوليو. راجت مؤلفاته و حظيت بإهتمام واسع لكن عاب عليه انحيازه لإنتماءاته السياسيه للحزب الوطنى اللى خلته يعادى الزعيم الوطنى الكبير احمد عرابى قائد الثوره العرابيه.

كرمته الدوله المصريه بجايزتها التقديريه للعلوم الاجتماعيه سنة 1961.




</doc>
<doc id="8923" url="https://arz.wikipedia.org/wiki?curid=8923" title="مصطفى صادق الرافعى">
مصطفى صادق الرافعى

هاجم الكتاب و الادبا المصريين الكبار اللى كانوا بيطالبوا بتطوير الادب المصرى و الحياه المصريه و اتهجم بفجاجه على كبار كتاب مصر و مفكريها فى عصره زى طه حسين و عباس العقاد و مصطفى لطفى المنفلوطى و سلامه موسى و احمد لطفى السيد و احمد رامى و غيرهم كتير، و عارض حرية النسا و مساواتهم فى المجتمع و اتجنى عليهم فى كتير من كتاباته ، وصف كتابه " السحاب الاحمر " بإن موضوعه قايم على سبب واحد عن " فلسفة البغض ، و طيش الحب ، و لؤم المرأة ". من مؤلفاته التانيه " رسالة الجهاد " ( اللى ما نشرهوش بإسمه ) و " تاريخ اداب العرب " و " على السفود " اللى كتب عليه إن مؤلفه " إمام من ائمة الادب العربي " بدل اسمه و كتب : " كتبنا مقالات السفود لهوا بالعقاد وأمثاله ". على السفود وهو كتاب مليان شتايم واستخفاف بكتاب مصر شبه فيه عباس محمود العقاد بدبانه واتهمه بضعف الفهم و البلاده و " السطحية فى كل انواع المعرفة " و وصفه بـ " الفيلسوف المراحيضى " و بكلام أبيح كبير و كتير. و فى رساله لعميد الادب طه حسين اتنشرت بإسم " جهالات طه حسين " اتهجم على طه حسين بكلام فج زى : " أصبحت متيقنا أن الله تعالى لم يهبك الى اليوم قلم الكاتب، ولا أودعك دهاء السياسى، ولا حظك بفهم الحكيم ". من مقالاته مقاله عن زعيم تركيا الحديثه مصطفى كمال اتاتورك اسمها " كُفر الذبابة " ( بضم الكاف ).

و حتى الازهر و شيخه ما نجيوش من لسانه فقال : " لو قعد حماري فى الازهر بضع سنين لخرج أعلم من شيخ الازهر ". كان ليه موقف معادى لحرية التفكير و التعبير لما اتهجم على على عبد الرازق و طه حسين لما نشروا كتبهم " الاسلام وأصول الحكم " و " فى الشعر الجاهلى ". و صف منتقديه عدوانيته ضد الكتاب المصريين بإنها كانت نابعه من اصله العربى و عدم قدرته على الاندماج فى الحياه و الثقافه المصريه المعاصره ، فعلى الرغم من انه عاش حياته فى مصر ، لا طريقه تفكيره كانت بتنتمى لمصر و لا لكنته فى الكلام كانت مصريه فرغم انه عاش حياته فى مصر لكن لهجته و طريقة كلامه ماكانتش مصريه و عمره ماقدر يتكلم زى المصريين. و رد على منتقديه بقوله " لأنني فى زعمهم غير مصري ؟ .. ام كل عيبي عندهم فى الوطنية أنني صريح النسب ؟ ".

قال عنه سلامه موسى : " جهله حمله على القناعه بأدب العرب ، ثم حمله على العنت وسب جميع الذين يعرفون غير هذا الادب " .



</doc>
<doc id="8938" url="https://arz.wikipedia.org/wiki?curid=8938" title="النبى وصى على سابع جار">
النبى وصى على سابع جار

النبى وصى على سابع جار
الأخلاق الحميدة

المثل يدعو للتكاتف الاجتماعى والسؤال عن الجيران وجيران الجيران والاهتمام بـهم ومعاملتهم معاملة طيبة.

يشير المثل لأحاديث النبى محمد (صلى الله عليى وسلم) يوصي فيها عن الجار منها: "ما زال جبريل يُوصيني بالجار حتى ظنَنْتُ أنه سيورِّثه" رواه البخاري ومسلم ومنها: "مَن كان يؤمن بالله واليوم الاخر فلا يُؤذِ جاره" رواه البخاري وقول الله تعالى (واعْبُدوا اللهَ ولا تُشْركُوا بِهِ شَيئًا وبِالوالدَينِ إحْسانًا وبِذِي القُرْبَى واليَتامَى والمَساكِينِ والجار ذِي القُرْبَى والجَارِ الجُنُبِ والصّاحِبِ بِالجَنْبِ وابْنِ السبيل وما مَلَكَتْ أَيْمانُكُمْ ) (سورة النساء 36)

ولم يرد عن الرسول (صلى الله عليى وسلم) حديث يوصي فيه بسابع جار تحديداً.



</doc>
<doc id="8963" url="https://arz.wikipedia.org/wiki?curid=8963" title="1907">
1907

1907 كانت سنه بسيطه فى التقويم الجريجورى .


</doc>
<doc id="8968" url="https://arz.wikipedia.org/wiki?curid=8968" title="1894">
1894



</doc>
<doc id="8972" url="https://arz.wikipedia.org/wiki?curid=8972" title="1809">
1809



</doc>
<doc id="8986" url="https://arz.wikipedia.org/wiki?curid=8986" title="القديسه برباره">
القديسه برباره

القديسه برباره او القديسه بربارا ( القرن 3 او 4 ) بنت نبيل وثنى من نيقوميديا فى اسيا الصغرى. كانت متعلمه و مرفهه. دخلت المسيحيه فى السر و كرست حياتها للعباده. رفضت محاولات ابوها انه يجوزها لنبيل وثنى ، و اعلنت انها دخلت المسيحيه ، فاتعرضت لاضطهاد و اتحملته لغاية ما استشهدت. مكانتها كبيره عند المسيحيين الشرقيين اللى بيحتفلوا بعيدها يوم 4 ديسمبر عن طريق عمل اعمال خيره و ولايم و افراح. لها كنيسه فى مصر القديمه باسم كنيسة الست برباره.


</doc>
<doc id="8987" url="https://arz.wikipedia.org/wiki?curid=8987" title="لويس برايل">
لويس برايل

لويس "برايل" ( Louis Braille, "\لوى بغاى\")‏ (اتولد 4 يناير 1809 - مات 6 يناير 1852) فرنساوى اتعمى و هو عنده تلت سنين . ابتكر فى سنة 1829 طريقة برايل اللى سهلت للعمى فرصة التمتع بالقرايه و الكتابه باستخدام النقط و الحروف الابجديه البارزه. اخترعت كمان اله كاتبه و اختزال لخدمة العمى.


</doc>
<doc id="8988" url="https://arz.wikipedia.org/wiki?curid=8988" title="برج القاهره">
برج القاهره

برج القاهره برج اتبنى فى منطقة الجزيره فى القاهره مابين سنة 1956 و 1961 ، و هو مبنى اسطوانى الشكل و علوه 187 م. صممه و نفذه المهندس المصري نعوم شبيب . جدرانه من جوه مكسيه برسوم الموزاييك (الفسيفساء). من رموز القاهره الحديثه.البرج قمته متصممه على هيئة زهرة اللوتس كرمز من رموز تاريخ مصر القديمه.


</doc>
<doc id="8989" url="https://arz.wikipedia.org/wiki?curid=8989" title="بردى">
بردى

البردي نبات مائى اسمه العلمى "سيبروس بابيروس" "Cyperus papyrus" انتشر فى مناقع الدلتا و ضفاف الترع فى مصر. استعمله المصريين القدام فى أغراض كتيره أهمها صناعة الورق ( ورق البردى ) لتسجيل احداثهم و علومهم و ادابهم. نقله الفنيقيين لشعوب العالم عن طريق المينا بتاعتهم " بيبلوس " ، و اشتق الاغريق من اسم المينا ده اسم " بيبليون " ( كتاب ) و " بيبليوتيك " (مكتبة قرايه ).


</doc>
<doc id="8990" url="https://arz.wikipedia.org/wiki?curid=8990" title="بحيرة البرلس">
بحيرة البرلس

البرلس بحيره فى مصر فى شرق الدلتا مساحتها 575 كم مربع. بيربطها بـ البحر المتوسط فتحه ضيقه هى بوغاز البرلس اللى بيفصلها عن الكثبان رمليه الواطيه. بتصب فى البحيره مصارف وسط الدلتا. بتستغل مايتها فى صيد السمك .على ساحلها موجود مصيف بلطيم.


</doc>
<doc id="8992" url="https://arz.wikipedia.org/wiki?curid=8992" title="الملل من الحياه">
الملل من الحياه

الملل من الحياه او البرم بالحياه ، قصه مصريه قديمه مكتوبه على برديه بترجع لعصر ما بين الدولتين القديمه و الوسطى (2300-2100 ق.م). بتحكى عن واحد مل من العيشه و ضاق بشرور الدنيا و بلاويها فقرر انه ينتحر و يخلص بالموت. فطلع له الكا و هزأه و حثه على الاستمرار فى الحياه و التمتع بيها و بملاذاتها و أكد له ان مفيش حاجه اسمها خلود او حياه بعد الموت.


</doc>
<doc id="8995" url="https://arz.wikipedia.org/wiki?curid=8995" title="لغات بريتونيه">
لغات بريتونيه

بريتونى او بريتونيه ، مجموعه من اللغات الكلتيه ( كلتى ) من الفصيله الهيندو-اوروبيه، و بتشمل لغة ويلز و بريتانى و كورنول. بتعتبر لغه منقرضه لوقتى.

شوف كمان : جدول اللغات.


</doc>
<doc id="8996" url="https://arz.wikipedia.org/wiki?curid=8996" title="البوسفور">
البوسفور

البوسفور مضيق طوله 32 كم و اتساعه 549 م فى اضيق اجزائه ، بيوصل البحر الاسود و بـ بحر مرمره ، و بيفصل تركيا الاوروبيه عن تركيا الاسيويه ، استانبول على ضفتيه.



</doc>
<doc id="8998" url="https://arz.wikipedia.org/wiki?curid=8998" title="حرب البسوس">
حرب البسوس

حرب البسوس حرب وقعت بين قبايل ربيعه فى القرن السادس الميلادي .

سموها حرب البسوس ، عشان اللى قومت الحرب وحده ست اسمها البسوس التميمي و هى خالة جساس بن مره.

الحرب قامت سنة 572 ميلادية و كانت دايرة فى جنوب اليمامة و بيشة ، و السبب انه كليب بن ربيعه ماكنش طايق حشرية البسوس بينه و بين مراته الجليله بنت مره، فراحت البسوس جايبه ناقه جربانه اسمها سراب و حطاها فى حظيرة المواشي بتاعت كليب ، فكليب راح قاتل سراب ، فقامت البسوس تحرض جساس على كليب ، لغاية ما جري وراه عند الوادي فى الباحه ، و قتله بالحربه .

الزير سالم اخو كليب ، قرر ياخد بتاره من جساس ، فرفضت قبيلته انها تسلمه ، فقامت الحرب بينهم .

قامت حرب البسوس ، و شاركت فيها قبايل من ربيعة: ذهل و تغلب و نمر و ضبيعة و يشكر و حنيفة و هزان . و كانت هزان و نمر مع تغلب ، و كانت ضبيعة و يشكر و حنيفة مع ذهل .

انتهت حرب البسوس بعد ماالزير سالم قتل جساس سنة 576 ميلادية .و عقدت قبايل ربيعة صلح ، فى بيت كبير بن حبيب ، و هو اللى اتكفل بدفع دية كل القتلى من الطرفين .

1- معركة وادي برك ، انتصرت تغلب على ذهل . بلغ عدد القتلى 100 فارس .

2- معركة جافان ، انتصرت تغلب و نمر على ذهل و حنيفة . بلغ عدد القتلى 50 فارس .

3- معركة وادي نعام، انتصرت حنيفة و ذهل على تغلب و هزان . بلغ عدد القتلى 200 فارس .

4- معركة وادي سدير ، انتصرت تغلب و نمر على ذهل و ضبيعة . بلغ عدد القتلى 70 فارس .

5- معركة بيشه ، انتصرت تغلب و ضبيعة على ذهل و يشكر . بلغ عدد القتلى 40 فارس .

6- معركة الافلاج ، انتصرت تغلب و نمر على ذهل و ضبيعة . بلغ عدد القتلى 50 فارس .

7- معركة وادي حنيفة ، انتصرت تغلب و نمر على ذهل و ضبيعة . بلغ عدد القتلى 120 فارس .

8- معركة الدلم ، انتصرت يشكر و ذهل على تغلب . بلغ عدد القتلى 80 فارس .

. بلغ عدد قتلى حرب البسوس 710 فارس من فرسان ربيعة .

حرب البسوس


</doc>
<doc id="8999" url="https://arz.wikipedia.org/wiki?curid=8999" title="1872">
1872


</doc>
<doc id="9000" url="https://arz.wikipedia.org/wiki?curid=9000" title="بسوسنس الاول">
بسوسنس الاول

بسوسنس الاول ( حكم 1054 - 1009 ق.م ) ملك مصر وتالت ملوك الاسره واحد و عشرين. حكم فى صان الحجر. اتعثر على مقبرته سليمه فى صان الحجر و اتنقلت كنوزها الدهبيه للمتحف المصرى فى القاهره.

M23:t-L2:t-<-N5-O29:L1-C12-U21:N35->
G39-N5-<-M17-Y5:N35:U7-G40-N14*N28-N35:O49->
النجم الذى سطع فى المدينة حبيب امن
E2:D40-m-D37:D37-i-mn:n-wsr-f:F39:Z7-s-N28:D36-m-R19-t:O49

الاسم بسوسنس هو الاسم الذى استخدمه الجريج اليونانيين (البطالمة) اما اسمه الحقيقى بالمصرى فهو با سابا عنغ ن نوت (النجم العالى الذى سطع فى المدينة)
بينما اسمه عند تتويجه كملك عا خبر رع المختار من امن.

سبقه فى الحكم :

امون ام نسو (بالإنجليزية: Amenemnisu) هو احد حكام الاسرة الفرعونية الحادية والعشرين ، حكم من 1051 ق.م الى 1047 ق.م.

تولى الحكم من بعده:

اسمه امون فى العيد (آبت ) و بالانجليزية Amenemope واسمه البرينوم : Wsr-Mȝˁt-Rˁ stp-n-mry-Jmn

حكم من عام 1001 BC الى 992 عام 

13:17، 11 مارس 2015 (يو تى سى)


</doc>
<doc id="9002" url="https://arz.wikipedia.org/wiki?curid=9002" title="القديس بطرس">
القديس بطرس

القديس بطرس ، بطرس الرسول (اتوفى سنة 64) اسمه الأصلى سمعان و سماه المسيح كينا او بطرس بمعنى الصخره (). كان راجل صياد دعاه المسيح فبقى من أهم تلاميذه. كان مع يوحنا و اخوه يعقوب فى التجلى ع الجبل. ولما سلم يهوذا المسيح سحب بطرس سيفه عشان يدافع عنه لكن فى نفس الليله انكر تبعيته للمسيح تلت مرات. راح انطاكيه و قعد فيها و بعدين راح يبشر فى روما. بيتقال انه استشهد فى عهد نيرون بالصلب و هو مشقلب. بيعتبر الكاتوليك ان بابا روما هو خليفة القديس بطرس راس الكنيسه الكاتوليكيه. لكن بتعترف بقدسيته كنايس تانيه. فى الفاتيكان فى روما فيه كنيسه ضخمه باسمه اتبنت سنة 326، و اتجددت فى القرن 15 على ايد فنانين كبار مشاهير.


</doc>
<doc id="9003" url="https://arz.wikipedia.org/wiki?curid=9003" title="بطريرك">
بطريرك

البطريرك ( بيتسمى كمان بطرك ) لقب لرؤساء دينيين ليهم سلطه على عدد من الاساقفه. البطريركيات كانت فى الاصل تلاته : الغربيه و بيرأسها اسقف روما ، و انطاكيه ، و اسكندريه. فى القرن الرابع و القرن الخامس اتضافت ليهم القسطنطينيه و اورشليم ، وفى القرن الخامس و القرن الساتت اتنشإت كنايس جديده و قامت بطريركيات تانيه. فى الكنيسه الغربيه بيطلق اسم بطريرك لمجرد التشريف على اربع اساقفه : فى الهند و لشبونه و فينيسيا و الهند الغربيه. اتنشإت بطريركيه فى موسكو سنة 1589 للكنيسه الروسيه الارتودكسيه.

بطريرك الاقباط الارتودكس فى مصر بتشمل بطريركيته مصر و اثيوبيا و جنوب افريقيا و الخمس مدن الغربيه. و كمان فيه بطريرك للأقباط الكاتوليك ، و بطريرك يعقوبى لانطاكيه ، و اربع بطريركات ارمن.


</doc>
<doc id="9005" url="https://arz.wikipedia.org/wiki?curid=9005" title="بعنخى">
بعنخى


</doc>
<doc id="9008" url="https://arz.wikipedia.org/wiki?curid=9008" title="البلاغ">
البلاغ

البلاغ جورنال يومى مصرى اصدره عبد القادر حمزه سنة 1923. احتجب سنة 1953. قاد جورنال البلاغ معارك صحفيه كتيره اللى كانت سمه مميزه للفتره الليبراليه لمصر ما بين سنة 1923 و سنة 1952.من اشهر المعارك دى معركه دارت حوالين الوحده العربيه و القوميه المصريه و كانت البلاغ من اكتر المدافعين عن الوحده العربيه و اشترك فى المعركه دى عبد القادر حمزه نفسه و عبد الرحمن عزام اول امين عام لجامعة الدول العربيه و كان فى المعسكر المقابل المدافع عن مصر و خصوصيتها الثقافيه طه حسين و سلامه موسى و حسن صبحى و محمد كامل حسين و كانو بيكتبو الردود فى مجلة كوكب الشرق.


</doc>
<doc id="9019" url="https://arz.wikipedia.org/wiki?curid=9019" title="كريستيانا دروموند مورجان">
كريستيانا دروموند مورجان

كريستيانا دروموند مورجان (6 اكتوبر 1897 - 14 مارس 1967)، سايكولوجيه امريكيه شاركت فى تأليف اختبار تفهم الموضوع(التات) مع هنرى موراى.


</doc>
<doc id="9020" url="https://arz.wikipedia.org/wiki?curid=9020" title="هرم ميدوم">
هرم ميدوم

هرم ميدوم هو هرم موجود فى منطقة ميدوم جنب ممفيس على الضفه الغربيه لنهر النيل فى محافظة بنى سويف على بعد حوالى 100 كم جنوب القاهرة.الموقع بيضم كمان بالاضافه للهرم معبد جنازى و مصاطب و طريق مايل بيودى لمعبد تانى مبنى قرب وادى نهر النيل.

هرم ميدوم بيمتاز بانه الهرم الوحيد اللى ليه شكل شبه-مكعب و دى كان مرحله انتقاليه بين الهرم المدرج (زى هرم زوسر) و الهرم الكامل (زى هرم خوفو).هرم ميدوم كان بيتكون من سبع درجات و بعدين اتضافت له درجه تامنه.التمن درجات دول اتساوو و فى النهايه اتكسو من بره بطبقه رقيقه من الحجر الجيرى (التورا)و بكدا شكله بقا يشبه الهرم الحقيقى.

ويذكر انه اول هرم بني فى التاريخ.

معظم الباحثين بيتفقو على انه اللى ابتدا يبنى الهرم دا كان الملك هونى (اخر ملوك الاسره التالته) و ان اللى كمل البنا كان الملك سنفرو (اول ملوك الاسره الرابعه). فى عهد سنفرو و العمال شغالين فى عملية التكسيه حصل انهيار فى الطبقه الخارجيه للهرم و ساعتها بطلو الشغل و هجرو الهرم من غير ما يكملوه و سابو حيطان المعبد الجنازى فاضيه من غير اى كتابه عليها.الانهيار اللى حصل هو اللى مسئول عن الشكل الحالى المميز بتاع هرم ميدوم. 


</doc>
<doc id="9030" url="https://arz.wikipedia.org/wiki?curid=9030" title="يعسوب الطب">
يعسوب الطب

يعسوب الطب مجله طبيه مصريه كانت بتصدر شهرياً من سنة 1865. اصدرها الطبيبان محمد علي باشا البقلي و ابراهيم الدسوقي . المجله دى هى اقدم مجله ظهرت فى الشرق الأوسط. المجله كانت بتطبع فى المطبعه الاميريه ( مطبعة بولاق ) و كانت بتتكتب بإسلوب بسيط عشان يفهمه القارى العادى. استمرت المجله فى الصدور لغاية ما اتوقفت لأسباب ماليه سنة 1877.


</doc>
<doc id="9031" url="https://arz.wikipedia.org/wiki?curid=9031" title="المقتطف">
المقتطف

المقتطف مجله انشأها يعقوب صروف مع فارس نمر فى بيروت سنة 1876 ، و بعدين نقلوها مصر وبقت تتنشر فى القاهرة من سنة 1885. كانت من المجلات العلميه القليله فى مصر و الشرق الأوسط ، وكانت بتهتم بنشر العلم و بـ نظرية التطور بتاعة داروين فشدت إهتمام مثقفين مصريين زى سلامه موسى. بيقول سلامه موسى إن مجلة المقتطف اثرت على طريقة تفكيره، و اديته النزعة العلمية اللى قعدت وياه طول حياته. اتوقف نشر المجله فلاى اواخر سنة 1952.


</doc>
<doc id="9032" url="https://arz.wikipedia.org/wiki?curid=9032" title="يعقوب صروف">
يعقوب صروف

يعقوب صروف ( 1852 - 1927 )، عالم و صحفى و اديب لبنانى. اشتغل فى الكليه الامريكيه فى بيروت و انشأ مع فارس نمر مجلة المقتطف سنة 1876 ، و بعدين نقلوها لـ القاهرة سنة 1885. رأس تحريرها لغاية وفاته، و شارك فى تأسيس جورنال المقطم مع فارس نمر و شاهين مكاريوس. له مؤلفات علميه و كتب تاريخيه.


</doc>
<doc id="9036" url="https://arz.wikipedia.org/wiki?curid=9036" title="ييدى">
ييدى

ييدى او ييديش ( بالعبرى : ייִדיש ، Jiddisch ، Yiddish ، Iudaeogermanica )‏، هى لغة معظم يهود اوروبا الشرقيه لغاية الحرب العالميه التانيه، لغه من اصل جرمانى فيها كلام عبرى و أرامى كتير و من مناطق تانيه عاش فيها اليهود. بتتكتب بحروف العبرى. لإن اليهود كانوا بيكتبوا بالعبرى و بيعتبروه اللغه الادبيه، و ساعات المقدسه، ما كانش فيه اهتمام باللغه الييدى، لكن اللغه الييدى قدرت تستمر و تثبت وجودها و ظهر ادب ييدى متفوق فى القرن التسعتاشر. من أهم كتاب الادب الييدى شالوم اليخيم و ايزاك سينجر اللى اخد جايزة نوبل فى الادب.



</doc>
<doc id="9038" url="https://arz.wikipedia.org/wiki?curid=9038" title="اليازجى">
اليازجى

ابراهيم ناصيف اليازجى ( 1847 - 1906 ) كان لغوى و صحفى و شاعر لبنانى. حرر فى مجلات "الجنان" و "النجاح" ، و اصدر مجلة "الطبيب" مع غيره. نزح لمصر سنة 1897 و اصدر مجلة "الضياء" ( 1898 - 1906 ). حقق ترجمة الكتاب المقدس اللى عملها اليسوعيين و اصدر " لغة الجرائد " و " معجم الفوائد الحسان من قلائد اللسان ".


</doc>
<doc id="9039" url="https://arz.wikipedia.org/wiki?curid=9039" title="وكالة الطاقه الذريه الدوليه">
وكالة الطاقه الذريه الدوليه

وكالة الطاقه الذريه الدوليه ("International Atomic Energy Agency" و بيختصروها "IAEA") ، منظمه دوليه اتنشئت سنة 1957 تحت اشراف الامم المتحده عشان تراقب ان الطاقه الذريه بتستخم فى الاغراض السلميه بس. صاحب الفكره كان الر ئيس الامريكانى ايزنهاور اللى اقترح " الذره عشان السلام ". اخدت المنظمه مع مديرها المصرى محمد البرادعى جايزة نوبل للسلام كتتويج لجهودها ، و جهود محمد البرادعى.


</doc>
<doc id="9040" url="https://arz.wikipedia.org/wiki?curid=9040" title="وجوديه">
وجوديه

الوجوديه فلسفه حديثه رائدها كان كيركجارد الذي تأثر بفلسفات نيتشه و هوسرل. انقسمت الوجوديه لـ وجوديه مؤمنه عند ياسبرز و جابريال مارسيل و مونييه ، و وجوديه ملحده عند هيدجر و جان بول سارتر. كل فلاسفتها بيتفئو على ان وجود الانسان بيسبق ماهيته او بيحل محلها ، يعنى الانسان هو اللى الصانع لوجوده بغض النظر عن اى عوامل بتتحكم فيه.

افكار وجوديين


</doc>
<doc id="9042" url="https://arz.wikipedia.org/wiki?curid=9042" title="بحر ودل">
بحر ودل

بحر ودل (Weddell Sea) هو خليج من المحيط الاطلسى الجنوبى فى انتاركتيكا فى جنوب امريكا الجنوبيه. اكتشفه جيمس ودل سنة 1823.


</doc>
<doc id="9043" url="https://arz.wikipedia.org/wiki?curid=9043" title="محمد فريد وجدى">
محمد فريد وجدى

محمد فريد وجدى ( 1878 - 1954 ) مفكر و كاتب مصرى اشتغل فى الصحافه و اصدر جورنال " الدستور " سنة 1907 و مجلة الوجديات. اشترك فى تحرير مجلات و جرانيل مصريه كتيره . كتب " دائرة معارف القرن العشرين "


</doc>
<doc id="9044" url="https://arz.wikipedia.org/wiki?curid=9044" title="وجدان">
وجدان

الوجدان (‏ affect)‏ هو الحاله النفسيه من حيث الشعور بالالم و الميل و النفور، و بكده بيشمل الانفعالات و العواطف و الاتجاهات و الميول.


</doc>
<doc id="9045" url="https://arz.wikipedia.org/wiki?curid=9045" title="وبواوت">
وبواوت

وبواوت - بالانجليزى : Wepwawet ، فى الدين المصرى القديم كان معبود سيوط الرئيسى ، اتصور على شكل ديب. اسمه معناه " فاتح الطرق " ، و عشان كده كان بيتيمن بيه المصريين القدام ، و كانوا بياخدوه معاهم فى حروبهم بره مصر.


</doc>
<doc id="9046" url="https://arz.wikipedia.org/wiki?curid=9046" title="وادى النيل (جورنال)">
وادى النيل (جورنال)

وادى النيل كان اسم اول جورنال اهلى يصدر فى مصر. انشأه عبد الله ابو السعود سنة 1867 برغبة الخديوى اسماعيل و تشجيعه.


</doc>
<doc id="9049" url="https://arz.wikipedia.org/wiki?curid=9049" title="المؤيد">
المؤيد

المؤيد كانت جورنال يومى سياسى فى مصر. اصدره فى القاهرة الشيخ على يوسف من سنة 1889 عشان يهاجم الاحتلال الانجليزى فى مصر ، و عشان يرد على جورنال المقطم اللى كان بيأيد الانجليز. شارك مصطفى لطفى المنفلوطى فى تحريره. المؤيد كان اول جرنال فى مصر يستخدم الطباعه الدواره (روتاتيف ) من سنة 1906. جورنال المؤيد احتجب سنة 1912.


</doc>
<doc id="9051" url="https://arz.wikipedia.org/wiki?curid=9051" title="ميدوم">
ميدوم

ميدوم منطقه اثريه جنب ممفيس على الضفه الغربيه لنهر النيل فى محافظة بنى سويف على بعد حوالى 100 كم جنوب القاهرة. فيها هرم بناه حونى اخر ملوك الاسره التالته (2637 - 2613 ق.م) و كمله سنفرو مؤسس الاسره الرابعه معروف باسم هرم ميدوم ، و فيها جبانه أهم اللى فيها مقابر نفر-ماعت و رع-حتب و مراته. كان فيها تمثالين رائعين موجودين دلوقتى فى هذا المتحف المصرى فى القاهرة.



</doc>
<doc id="9054" url="https://arz.wikipedia.org/wiki?curid=9054" title="ميخائيل شاروبيم">
ميخائيل شاروبيم

ميخائيل شاروبيم ( القاهرة 1861 - القاهرة 1918 ) مؤرخ مصرى عاش فى القاهره ، مصر. الف كتاب قيم اسمه " الكافى فى تاريخ مصر القديم و الحديث ". اهدى مكتبته ل المتحف القبطى فى القاهره.


</doc>
<doc id="9055" url="https://arz.wikipedia.org/wiki?curid=9055" title="مرجريت ميد">
مرجريت ميد

مرجريت ميد (16 ديسمبر 1901 - 15 نوفمبر 1978 ) انثروبولوجيه امريكيه كبيره ، ساهمت فى توسيع مجال الانثروبولوجيا بدراستها القيمه عن العلاقه بين الثقافه و الشخصيه. اهم مؤلفاتها " البلوغ فى ساموا " (1928)، و " الجنس و المزاج فى ثلاثة مجتمعات بدائية " (1935) ، و " الذكر و الأنثى " و " الاستمراريه فى التطور الثقافى " ( 1964).


</doc>
<doc id="9056" url="https://arz.wikipedia.org/wiki?curid=9056" title="مين">
مين

القصه المعروفة عن هذا الاله صاحب التمثال، 
كان انسان معاق بيد واحده، وكان الجيش المصري فى طريق إلى الحرب، بعد رجوع الجيش المصري من الحرب مهزوم وجدوا معظم النساء حوامل من هذا الرجل، فقرروا قتله، وبعد سنين انتصر الجيش المصري في الحرب وكان كثير من الجيش المصري هم أبناء هذا الرجل، فقرروا أن يخلدوه ويجعلوه إلاله .


</doc>
<doc id="9057" url="https://arz.wikipedia.org/wiki?curid=9057" title="مينا">
مينا

مينا (‏ |Meni|; ‏‏ Μήνης‏)‏ (ازدهر 3100 ق.م)، ملك مصر و اول ملوك الاسره الاولى. موحد القطرين. اسس عاصمته عند راس الدلتا و سماها "القلعه البيضه" و اتعرفت بعد كده باسم ممفيس (منف) فيه علما بيعتقدوا ان مينا هو نارمر صاحب اللوحه المشهوره فى المتحف المصرى فى القاهرة اللى بتصوره و هو لابس التاج المزدوج و بتسجل انتصاره على الدلتا. و بتعتبره قوائم الملوك اول ملك و الجد الاكبر لفراعنة مصر. هو الملك حورأحا .


</doc>
<doc id="9059" url="https://arz.wikipedia.org/wiki?curid=9059" title="نبويه موسى">
نبويه موسى

نبويه موسى ( 1890 - 1951 )، اول مصريه قدرت تاخد شهادة البكالوريا ( 1907 ) رغم معارضة دنلوب مستشار وزارة المعارف ، و كانت اول ناظرة مدرسه و اول مفتشة تعليم فى مصر. انشئت مدارس بنات الأشراف فى القاهرة و اسكندريه و اصدرت مجله اسبوعيه اسمها " الفتاه ". بتعتبر استاذة الرعيل الاول من المصريات المتعلمات. الفت كتاب " المرأه و العمل ". اتسمت فى مصر شوارع و مدارس على اسمها كتكريم ليها.


</doc>
<doc id="9068" url="https://arz.wikipedia.org/wiki?curid=9068" title="ملك حفنى ناصف">
ملك حفنى ناصف

ملك حفنى ناصف (القاهرة 1886 - القاهرة 1918 ) ، كاتبه و شاعره 
مصريه اتعرفت باسم " باحثة الباديه ". ابنة الكاتب و الشاعر المصرى حفنى ناصف. كانت تتقن فرنساوى و الانجليزى ، و اشتغلت فى التعليم ، و بتعتبر من رائدات تحرير النسا فى مصر. كتبت مقالات كتيره فى جورنال " الجريده " ، وده كان اياميها ثوره على التقاليد اللى كانت بتحرم الستات من التعبير عن نفسهم و المشاركه فى المجتمع ، و جمعت مقالاتها فى كتاب اسمه " النسائيات " و كتبت " حقوق النساء ".
المهنة : اديبة و ناشطة مصرية فى مجال حقوق الانسان والمرأة، ومناهضة للاستعمار البريطاني فى مصر
إرتبطت بالفيوم منذ زواجها قي عام 1907 من شيخ العرب عبد الستار بك الباسل رئيس قبيلة الرماح الليبية بالفيوم .
عاشت قي قصر الباسل بالفيوم وهى إحدى ضواحى مركز إطسا.

اعتبرت ملك ناصف اول امرأة مصرية جاهرت بدعوة عامة لتحرير المرأة، والمساواة بينها وبين الرجل، كما اعتبرت اول فتاة مصرية تحصل على الشهادة الإبتدائية العام 1900. 
كما حصلت على شهادة فى التعليم العالي لاحقا.

أصيبت بمرض الحمى الإسبانية.
ودفنت قي مقابر اسرتها قي «الإمام الشافعى» ورثاها حافظ ابراهيم وخليل مطران بقصيدتين، وكذلك الاديبة اللبنانية مي زيادة. تم اطلاق اسمها على عديد المؤسسات والشوارع فى مصر تقديرا لدورها فى مجال حقوق المرأة.

دورها فى مناهضة الحركة الغربية فى مصر
لملك حفني ناصف مقالات نشرتها فى(الجريدة) ثم جمعتها فى كتاب أسمته (النسائيات) يقع فى جزءين، وقد طبع الجزء الاول منه وظل الثاني مخطوطا. ولها كتاب اخر بعنوان (حقوق النساء) حالت وفاتها دون انجازه. معظم اعمالها تدور حول تربية البنات وتوجيه النساء ومشاكل الاسرة وقد كانت تدور فى مصر معركة قلمية بين دعاة التحرر الغربي وأنصار الحجاب، فدفعت ملك حفني اعتراضات دعاة التحرر الغربي بآيات من القرآن الكريم ونصوص من السنة، وفنّدت اراء الذين يُرجعون تأخر الشرق الى التمسك بالحجاب ببراهين وأدلة عقلية، مثل قولها:"إن الأمم الأوروبية قد تساوت فى السفور، ولم يكن تقدمها فى مستوى واحد، فمنها الأمم القوية، ومنها الأمم الضعيفة، فلماذا لم يسوّ السفور بينها جميعا فى مضمار التقدم، إذا كان هو الاساس للرقي الحضاري كما يزعم هؤلاء".


</doc>
<doc id="9069" url="https://arz.wikipedia.org/wiki?curid=9069" title="حفنى ناصف">
حفنى ناصف

حفنى ناصف (بركة الحاج، القليوبيه 1855 - القاهرة 1919) هو كاتب و شاعر مصرى. شارك فى الثوره العرابيه بخطبه و منشوراته. كتب فى الجرانيل المصريه باسم مستعار هو "ادريس محمدين" زار اوروبا و اطلع على تقدمها الثقافى. من مؤلفاته "تاريخ الادب"، و رسالة "المقابله بين لهجات بعض سكان القطر المصرى". نشر ابنه اعماله الشعريه فى كتاب اسمه "شعر حفنى ناصف". بنته ملك حفنى ناصف اللى كتبت برضه بالاسم المستعار "باحثة الباديه" كانت من رائدات تحرير النسا فى مصر.


</doc>
<doc id="9071" url="https://arz.wikipedia.org/wiki?curid=9071" title="بيدريخ سميتانا">
بيدريخ سميتانا

بيدريخ سميتانا بالتشيكى: "Bedřich Smetana" ( اتولد 2 مارس 1824 ، بوهيميا – مات 12 مايو 1884 ، براج) كان واحد من اهم مؤلفين الموسيقا التشيكيين و من اشهر اعماله السيمفونيه الشعريه فلتافا "Vltava" و المعروفه كمان باسمها الالمانى دى مولداو "Die Moldau". و من من اشهر اعماله كمان اوبرا اسمها الخطيبه المتباعه (بالتشيكى :Prodaná nevěsta).

بيدريخ بيعبروه من اعظم الموسيقيين فى تاريخ تشيكيا عشان الموسيقا اللى كتبها مليانه بروح الوطنيه التشيكيه و خصوصا سيمفونيته ما فلاست " Má Vlast" و اللى معناها وطنى او بلدى.


</doc>
<doc id="9073" url="https://arz.wikipedia.org/wiki?curid=9073" title="نابوليون التانى">
نابوليون التانى

نابوليون التانى ( 20 مارس 1811 – 22 يوليه 1832) ابن نابوليون الاول ( نابوليون بونابارت ) و مارى لويزا. اتعرف باسم ملك روما ، و امير بارما ، و دوق ريشتاد. اتنازل له ابوه نابوليون الاول عن الحكم سنة 1815 لكن ما اتولاش الحكم و مسك مكانه لويس التمنتاشر و قضى حياته شبه مسجون فى النمسا تحت رقابة مترنيخ. اتوفى بمرض السل. حياته التعيسه اوحت للكاتب و الشاعر الفرنساوى ادمون روستان بمسرحيته المشهوره " النسر الصغير ".


</doc>
<doc id="9075" url="https://arz.wikipedia.org/wiki?curid=9075" title="نابوليون التالت">
نابوليون التالت

نابليون التالت (اسمه بالكامل:شارل لويس نابوليون بونابارت ، بالفرنساوى:Charles Louis Napoléon Bonaparte) (اتولد 20 ابريل 1808 – مات 9 يناير 1873) ، امبراطور فرنسا من 1853 لغاية 1870 . ابن اخو نابوليون الاول ( نابليون بونابارت ). قضى حياته بعيد عن فرنسا و حاول الوصول للحكم سنة 1840 لكن فشل و هرب ، و بعدذلك عاد بعد ثورة فبراير 1848 و انتخب رئيس للجمهوريه التانيه ، و بعدها اعلن نفسه امبراطور سنة 1852. اتسم حكمه بالديكتاتوريه و اتسم عهده بالازدهار الاقتصادى و التوسع الصناعى و الاستعمارى ( حملة الهند الصينيه و حملة المكسيك ). ساعد فرديناند دليسبس فى اخد امتيازات حفر قناة السويس ، و اشتركت مراته الامبراطوره اوجينى فى حفلة افتتاح القناه سنة 1869. بسمارك قدر يعزل فرنسا سياسياً و خلاها تضطر تعلن الحرب الفرنسيه - البروسيه و انهزمت فرنسا حربياً سنة 1870 فإتخلع نابوليون التالت و اتنفى.


</doc>
<doc id="9076" url="https://arz.wikipedia.org/wiki?curid=9076" title="ابراهيم ناجى">
ابراهيم ناجى

ابراهيم ناجى ( القاهرة ، 1898 - القاهرة ، 1953 ) طبيب و شاعر مصرى كبير عاش فى القاهره فى مصر. كان شغوف بالادب و القرايه جنب شغلته كطبيب. اتأثر بالشعرا الرومانسيين فى الادب الانجليزى و الادب الفرنساوى ، و كان بيتقن اللغتين. كتب دواوين " وراء الغمام " و " ليالى القاهرة " ( 1944 ) و " الطائر الجريح " و ترجم أزهار الشر لـ بودلير بالنثر ، و الليالى لـ الفريد دى موسيه.

غنت ام كلثوم من اشعاره قصيدة الأطلال وهى من اشهر واهم اغانيها.


</doc>
<doc id="9079" url="https://arz.wikipedia.org/wiki?curid=9079" title="نسطوريه">
نسطوريه

نسطوريه ، فى المسيحيه ، مذهب ظهر فى القرن الخامس روج ليه نسطوريوس بطريرك قسطنطينيه لما اعترض على تسمية مريم بأم الاله. عارضه كيرلس السكندرى ، و انعقد بسبب المشكله دى تلت مجامع دينيه ورا بعض ، و كلها قررت ان للمسيح طبيعتين واحده الاهيه و التانيه انسانيه متحدتين فى اقنوم واحد و قوام الاهى واحد. كنيسة فارس ايدت المذهب و بقت تتعرف باسم الكنيسه النسطوريه ، و لسه ليها اتباع فى ايران و العراق و الهند و ملابار ، و طقوسها سريانيه شرقيه و ساعات بتتسمى الكنيسه الاشوريه.


</doc>
<doc id="9080" url="https://arz.wikipedia.org/wiki?curid=9080" title="موسيون">
موسيون

موسيون كلمه يونانيه ( Μουσείον ) معناها معبد ربات العلوم و الفنون. اتسمت بالاسم ده معاهد العلوم و الفنون ، و كان من اشهرها جامعة اسكندريه فى العصر البطلمى و كان من ضمنها مكتبة اسكندريه.


</doc>
<doc id="9081" url="https://arz.wikipedia.org/wiki?curid=9081" title="المعاهده المصريه البريطانيه">
المعاهده المصريه البريطانيه

المعاهده المصريه البريطانيه ، معروفه كمان باسم معاهدة 1936 ، معاهده اتعقدت بين مصر و بريطانيا سنة 1936 ، نصت على ان مصر تقدم لبريطانيا كل التسهيلات و المساعدات فى حالة نشوب حاله دوليه مفاجئه يتخاف من خطرها ، و انه يترخص لقوات الاحتلال البريطانى بالوجود فى منطقة قناة السويس لضمان الدفاع عنها ، و ان القوات البريطانيه تقعد فى القاهرة و اسكندريه مدة تمن سنين لغاية ما تتبنى ثكنات دايمه فى منطقة القنال. و نصت المعاهده على بقاء الحكم المصرى-البريطانى الثنائى فى السودان ، و على الغاء الامتيازات الاجنبيه فى وقت قصير ،و ان تكون مدة المعاهده عشرين سنه. أبرم المعاهده عن مصر مصطفى النحاس و هو اللى لغاها سنة 1951.


</doc>
<doc id="9083" url="https://arz.wikipedia.org/wiki?curid=9083" title="المقطم (جورنال)">
المقطم (جورنال)

المقطم كان جورنال يومى سياسى اصدره اللبنانيين يعقوب صروف و فارس نمر و شاهين مكاريوس فى القاهرة سنة 1888 للدفاع عن بقاء الاحتلال البريطانى لمصر. فأصدر الشيخ على يوسف سنة 1889 جورنال المؤيد عشان يناوىء جورنال المقطم. رأس تحريره خليل ثابت من 1913 ل 1945. احتجب جورنال المقطم سنة 1952


</doc>
<doc id="9084" url="https://arz.wikipedia.org/wiki?curid=9084" title="ملايوى">
ملايوى

ملايوي او بيهاسا ميلايو ("Bahasa Melayu")، لغه من اللغات الرئيسيه للفصيله الملايويه البولينيزيه.



</doc>
<doc id="9085" url="https://arz.wikipedia.org/wiki?curid=9085" title="مانكسى">
مانكسى

المانكسى (‏ Gaelg او Gailck; ‏‏ Manx)‏ هى لغه جويدليه من الفصيله الكلتيه فى عيلة اللغات الهيندو-اوروبيه بيتكلموها فى جزيرة مان.
اللغه انقرضت سنة 1974 لما مات نيد مادريل اخر واحد كان بيتكلمها كلغته الام ، فى السنين الاخرانيه ابتدت محاولات اعادة احيائها من تانى و نتيجه للجهود دى فى حوالى 100 واحد دلوقتى بيتكلموها بطلاقه و فى اطفال صغيرين اتولدو و اكتسبوها كلغه ام ليهم. و دلوقتى ، مع الانجليزى ، هى اللغه الرسميه لجزيرة مان.



</doc>
<doc id="9086" url="https://arz.wikipedia.org/wiki?curid=9086" title="موت (الاهه مصريه)">
موت (الاهه مصريه)

موت ، Mut ، فى الدين المصرى القديم ، مرات امون ، و ام خنسو. اتصورت على شكل رخمه ، او ست لابسه تاج على شكل رخمه. اتعبدت فى طيبه وليها معبد فى الكرنك.


</doc>
<doc id="9088" url="https://arz.wikipedia.org/wiki?curid=9088" title="يأجوج و مأجوج">
يأجوج و مأجوج

يأجوج و مأجوج ( ; Gog and Magog)‏ دا اسم لشعب اسطورى اتذكر فى التوراه و الانجيل و القرآن. مافيش تفاصيل متوافره عن الشعب دا من اى مصادر خارج الكتب المقدسه بتاعة الديانات الابراهيميه التلاته و حتى فيه اختلاف فى اوصافهم و اشكالهم بحسب المصدر اللى بيحكى الحكايه، ساعات بيتحكى انها ناس عمالقه و ساعات تانيه بيبقو اقزام و بيتنسج حواليهم اساطير و معتقدات فولكلوريه كتيره.

فى سفر التكوين فى الاصحاح العاشر بييجى ذكر ماجوج على انه واحد من ولاد يافث 
و فى سفر حزقيال فى الاصحاح الاول و هنا بيبان ان العهد العتيق بيعتبر ماجوج دى ارض او بلد لامير اسمه جوج.

بتذكر ياجوج و ماجوج فى العهد الجديد فى سفر سفر رؤيا يوحنا اللاهوتي باسم جوج و ماجوج لما بيتحل الشيطان من سجنه و بتستمر الحكايه لحد ما بيحاصرو المدينه المحبوبه و القديسين و بينقذهم الله بلأنه بيبعن عليه نار م السما و بتاكلهم اما الشيطان بيترمى فى بحيره مليانه نار و كبربت و بيتعذب ليل و نهار لأبد الابدين.

فى سورة الكهف فى الايه 93 بييجى اسمهم ("حتى إذا بلغ بين السدين وجد من دونهما قوما لا يكادون يفقهون قولاً * قالوا يا ذا القرنين إن يأجوج ومأجوج مفسدون فى الارض فهل نجعل لك خرجا على أن تجعل بيننا وبينهم سدا") و مره تانيه فى سورة الانبياء فى الايه 96 ("حتى إذا فتحت يأجوج ومأجوج وهم من كل حدب ينسلون") و بيحكى القرآن عن فسادهم و جبروتهم و انا ما فيش قه بتقدر تقف فى وشهم لحد ما بييجى ذو القرنين (فى اراء بتربط بينه و بين الاسكندر الاكبر) اللى بيبنى سد من الحديد حواليهم و حاصرهم جواه و بكدا قضى على شرهم بس فى اخر الزمان بيقدرو يخرجو تانى و يفسدو فى الارض.


</doc>
<doc id="9091" url="https://arz.wikipedia.org/wiki?curid=9091" title="روبيرت شومان">
روبيرت شومان

روبيرت اليكساندر شومان (‏ Robert Alexander Schumann) (اتولد 8 يونيه 1810 – 29 يوليه 1856) كان مؤلف موسيقا كلاسيكيه و ناقد موسيقى المانى و بيعتبروه واحد من اشهر موسيقيين العصر الرومانسى بتوع القرن التاسع عشر.تعلم العزف على البيانو فى سن السابعه ودرس المحاماهفى سن الثامنه عشر وكانت اول مقطوعاته للبيانو عام 1830واصيب بشلل فى يده اليمنى وكان له اصدقاء من الادباء والفنانين وانشأوا المجله الموسيقيه الجديده لنشر الثقافه الموسيقيه والقاء الضوء على المؤلفين الشباب 
وتميزت اعماله بقوة العاطفه والتلوين الواضح المعبر والجمال الحسى للصوت الموسيقي
من اعماله:
مقطوعات للبيانو
ارتجالات لحنيه
مجموعه الفراشات وهى عباره عن 12 فالس
18 مقطوعه تحت اسم رقصات عصبه داوود 
الكارنفال وهى 21مقطوعه للبيانو 
4 سيمفونيات
كونشيرتو للفيولينه وكونشيرتو للبيانو
فانتازيا للفيولينه
اوبرا جينوفيفا



</doc>
<doc id="9104" url="https://arz.wikipedia.org/wiki?curid=9104" title="تشايكوفسكى">
تشايكوفسكى

بيوتر الييتش تشايكوفسكى (بالروسى: Пётр Ильи́ч Чайко́вский) (اتولد 7 مايو 1840 - مات 6 نوفمبر 1893) كان مؤلف موسيقا كلاسيكيه روسى من العصر الرومانسى و بيعتبروه واحد من اعظم و اشهر الموسيقيين و من الباليهات المشهوره اللى الفها و نالت اعجاب كتير من الناس بحيرة البجع و كسارة البندق و افتتاحية 1812 و كتب كمان اكتر من سيمفونيه و كام اوبرا ناجحه من اهمهم اوبرا يفجينى اونيجين (بالروسى: Евгений Онегин)


</doc>
<doc id="9108" url="https://arz.wikipedia.org/wiki?curid=9108" title="ويليام موير">
ويليام موير

سير ويليام موير (بالانجليزى:Sir William Muir)( اتولد 27 ابريل 1819 - مات 11 يوليه 1905) كان مستشرق اسكتنلدى.


</doc>
<doc id="9111" url="https://arz.wikipedia.org/wiki?curid=9111" title="مصر الجديده">
مصر الجديده

مصر الجديده هليوبوليس Heliopolis ضاحيه فى شمال شرق القاهرة فى مصر , جنب مطار القاهره الدولى. بنتها شركه بلجيكيه فى الصحرا سنة 1910 مكان هليوبوليس القديمه بشوارع و ميادين واسعه. كبرت و اتوسع العمران فيها بعد الحرب العالميه التانيه. من ميادينها التريومف و روكسى و الاسماعيليه. فيها معاهد و مستشفيات زى مستشفى هليوبوليس , و نوادى زى نادى الشمس و نادى هليوبوليس , و خط مترو غير مترو انفاق القاهره بيربطها ببعض و بميدان رمسيس و نص البلد.















مصر الجديدة


</doc>
