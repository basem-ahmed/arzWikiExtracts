<doc id="25088" url="https://arz.wikipedia.org/wiki?curid=25088" title="جامع سيدنا الحسين">
جامع سيدنا الحسين

جامع سيدنا الحسين او جامع الحسين جامع اتبنى فى القاهرة فى سنة 1154. اتسمى بالاسم دا عشان معتقد ان راس الحسين بن على بن ابى طالب حفيد النبى محمد مدفونه تحت الجامع. الجامع ليه مكانه كبيره عند المصريين و المسلمين عموما

اتبنى الجامع ايام الفاطميين فى سنة 1154 فوق المكان اللى اتدفنت فيه راس الحسين.فيه ناس بيقولوا ان الراس جت مع السيده زينب اخته لما جت على مصر فى سنة 61 هجرى و استقبلها المصريين و فيه ناس بتقول ان فى وقت الحروب الصليبيه خاف الخليفه الفاطمى على الراس و امر انها تتجاب من عسقلان على مصر و تتدفن فى المكان اللى هيا فيه دلوقتى.
الجامع موجود فى حى الحسين ف حى مصر القديمه و جنبيه خان الخليلى و جامع الازهر.


</doc>
<doc id="25091" url="https://arz.wikipedia.org/wiki?curid=25091" title=".ht">
.ht

.ht هو دومين اعلى مستوى بتاع هاييتى (ccTLD) حسب التسلسل الهرمى فى نظام اسم المجال على الانترنت و هوا عباره عن الجزء الاخير من اسم المجال او الحروف اللى بعد اخر نقطه فى الاسم.

دومين .ht ابتدا سنة 1997. 
ه


</doc>
<doc id="25094" url="https://arz.wikipedia.org/wiki?curid=25094" title="بلوتوث">
بلوتوث

بلوتوث ()‏ هيا تكنولوجيا لاسلكيه مفتوحه علشان تبادل البيانات فى مسافات قصيره عن طريق استخدام موجات راديو طولها قصير عملتها شركة اريكسون للاتصالات سنة 1994.
بروتوكول اتصالات بلوتوث متصمم إنه يستهلك كميات كهربا قليله.

الاسم فى مصر ممكن يتنطق بلوتوس. الاسم بلوتوث متسمى على اسم هارالد بلوتوث ملك الدنمارك لأنه وحد القبايل الدنماركيه فى مملكه واحده و بروتوكول بلوتوث متصمم إنه يعمل نفس الشىء مع بروتوكولات الاتصالات، و يوحدهم فى معيار واحد للكل.

شعار بلوتوث هو رون بايند بيدمج  (Hagall) (ᚼ) و  (Bjarkan) (ᛒ) يعنى (H) و (B) هارالد بلوتوث بالحروف الاولى من الاسم.
بلوتوث بتستخدم تكنولوجيا لاسلكيه اسمها طيف إنتشار نط التردد ()‏ اللى بتقطع حتى البيانات المبعوته و بتنقل حتت منها على حوالى 79 موجه كل واحده ترددها 1 ميجاهيرتز ما بين ترددات 2402-2480 ميجاهيرتز.
المجموعه دى من الترددات هيا نطاق ترددى من موجات الراديو قصيرة المدى مش مترخص عالميا و بيستعمل فى الصناعه و الطب.

بروتوكول اتصالات بلوتوث متصمم إنه يستهلك كميات طاقه قليله و ممكن تتصنف فى مستويات (فييات) 


</doc>
<doc id="25096" url="https://arz.wikipedia.org/wiki?curid=25096" title="كلية العلوم جامعة اسكندريه">
كلية العلوم جامعة اسكندريه

كلية علوم اسكندرية اتأسست فى اغسطس سنة 1942 وابتدت الدراسة فيها فى اكتوبر سنة 1942 وهى من اول الكليات اللى ضمتها جامعة اسكندرية (فاروق الاول وقتها).

يوجد اربع مقرات لكليه العلوم :
و فيه مبنى تانى بيتم بناه دلوقتى فى المجمع النظرى ، بس فيه شوية خلافات عليه بين كليه التجاره و كليه العلوم.

قسم العلوم البيولوجية : يقبل الطلاب الحاصلين على الثانوية العامة قسم علوم 
قسم العلوم الطبيعية: يقبل القسم طلبة الثانوية العامة قسم رياضة

قسم العلوم الجيولوجية :


</doc>
<doc id="25099" url="https://arz.wikipedia.org/wiki?curid=25099" title=".il">
.il

.il هو دومين اعلى مستوى بتاع اسرائيل (ccTLD) حسب التسلسل الهرمى فى نظام اسم المجال على الانترنت و هوا عباره عن الجزء الاخير من اسم المجال او الحروف اللى بعد اخر نقطه فى الاسم.

دومين .il ابتدا سنة 1997. 


</doc>
<doc id="25100" url="https://arz.wikipedia.org/wiki?curid=25100" title="صناعه">
صناعه

الصناعه ( industry)‏ معناها انتاج سلعة اقتصادية (سواء سلعة مادية او خدمة) جوه او كجزء من إقتصاد.

فيه اربع انواع اساسيه من القطاعات الصناعيه الاقتصاديه:
القطاع الخامس، مقترح علشان يشمل الأنشطة اللى مش هدفها الربحية.

 
واهميه الصناعه فى مصر و تطوير الصناعه


</doc>
<doc id="25102" url="https://arz.wikipedia.org/wiki?curid=25102" title=".in">
.in

.in هو دومين اعلى مستوى بتاع الهند (ccTLD) حسب التسلسل الهرمى فى نظام اسم المجال على الانترنت و هوا عباره عن الجزء الاخير من اسم المجال او الحروف اللى بعد اخر نقطه فى الاسم.

دومين .in ابتدا سنة 1997. 


</doc>
<doc id="25103" url="https://arz.wikipedia.org/wiki?curid=25103" title=".io">
.io

.io هو دومين اعلى مستوى بتاع اقليم المحيط الهندى البريطانى (ccTLD) حسب التسلسل الهرمى فى نظام اسم المجال على الانترنت و هوا عباره عن الجزء الاخير من اسم المجال او الحروف اللى بعد اخر نقطه فى الاسم.

دومين .io ابتدا سنة 1997. 


</doc>
<doc id="25104" url="https://arz.wikipedia.org/wiki?curid=25104" title="لستة العواصم القديمه">
لستة العواصم القديمه

فى كتير من بلاد العالم فيه مدن كتير كانت عواصم لكن دلوقتى مجرد مدن علشان العاصمه إتنقلت لمدينه تانيه او اسم المدينه إتغير.

شوف كمان لستة عواصم مصر.


</doc>
<doc id="25105" url="https://arz.wikipedia.org/wiki?curid=25105" title="كوت ديفوار">
كوت ديفوار

كوت ديفوار و معروفه كمان بإسم ساحل العاج هيا دوله فى غرب افريقيا و مساحتها 322462 كم 2


</doc>
<doc id="25107" url="https://arz.wikipedia.org/wiki?curid=25107" title="لستة عواصم مصر">
لستة عواصم مصر

عاصمة مصر إتغيرت أكتر من مره.

 الاسره السبعه و عشرين كانت فرس.
 الاسره الواحد و تلاتين كانت فى العهد الفارسي.


</doc>
<doc id="25108" url="https://arz.wikipedia.org/wiki?curid=25108" title="اسره مصريه اولانيه">
اسره مصريه اولانيه

الاسرة الاولانيه من مصر القديمه ( السلالة الأولانيه) كتير من الاحيان بتعتبر مع الاسرة التانيه تحت عنوان عصر الاسر المصريه البدرى فى الوقت ده عاصمة مصر كانت تانيس.

حكام الاسرة الأوولانية هما : 1/ الملك نارمر 2/ الملك مينا حور أحا
3/ خنت دجر 4/ مرنى عت 5/ دجت (وارجى ) 6/ دن وديمون ( دن _ سمتى ) 
7/عنجى اب 8/ سمرخت 9/ قاعا


</doc>
<doc id="25109" url="https://arz.wikipedia.org/wiki?curid=25109" title="اسره مصريه تانيه">
اسره مصريه تانيه

الاسرة التانيه من مصر القديمه ( السلالة التانيه) كتير من الاحيان بتعتبر مع الاسرة الاولانيه تحت عنوان عصر الاسر المصريه البدرى و حكمت من حوالى سنة 2890 لحد سنة 2686 قبل الميلاد . فى الوقت ده عاصمة مصر كانت تانيس.

حكام الاسرة التانيه المعروفين هما:


</doc>
<doc id="25112" url="https://arz.wikipedia.org/wiki?curid=25112" title="اسره مصريه ساته">
اسره مصريه ساته

الاسرة الساتة من مصر القديمه ( السلالة الساتة) بتعتبر مع الاسره التالته و الاسره الرابعه و الاسره الخامسه مكونين عصر الدولة القديمة


</doc>
<doc id="25131" url="https://arz.wikipedia.org/wiki?curid=25131" title="اسره مصريه تالته">
اسره مصريه تالته

الاسرة التالته من مصر القديمه ( السلالة التالته) بتعتبر مع الاسره الرابعه و الاسره الخامسه و الاسره الساتة مكونين عصر الدولة القديمة و الاسرة الرابعه بتعتبر العصر الدهبى بتاع الدولة القديمة من سنة 2613 لحد سنة 2494 قبل الميلاد..

حكام الاسرة التالته حكمو يقارب من خمسه و سبعين سنه


</doc>
<doc id="25136" url="https://arz.wikipedia.org/wiki?curid=25136" title="هرم خفرع">
هرم خفرع

هرم خفرع هو واحد من اهرامات الجيزه و تانى اكبر هرم فى مصر بعد هرم خوفو , بناه الفرعون خفرع من فراعنه الاسره الرابعه كهرم و قبر ليه. الهرم ارتفاعه 143,5 متر و طوله 215,5 متر و زاويته 53,100.


</doc>
<doc id="25137" url="https://arz.wikipedia.org/wiki?curid=25137" title="هرم منقرع">
هرم منقرع

هرم منقرع تالت و اصغر اهرامات الجيزه المشهوره و موجود جنب هرمين ابوه وجده ( هرم خوفو , هرم خفرع), بناه الفرعون منقرع من فراعنه الاسره الرابعه كهرم و قبر ليه بعد ما مسك الحكم بعد ابوه خفرع . الهرم ارتفاعه 65.5 متر و طوله 108 متر .


</doc>
<doc id="25138" url="https://arz.wikipedia.org/wiki?curid=25138" title="قلعة قايتباى">
قلعة قايتباى

قلعة قايتباى، قلعه مشهوره فى اسكندريه من معالم مصر بوجه عام. امر ببناها السلطان الاشرف قايتباى وقت زيارته التاريخيه ل اسكندريه فى صيف 1477 ، و اخد بناها حوالى سنتين و زارها السلطان قايتباى سنة 1479 بعد ما بناها خلص .

السلطان الاشرف قايتباى كان من اكبر سلاطين الدوله المملوكيه البرجيه و الدوله المملوكيه بوجه عام حكم مصر لمدة 28 سنه من 1468 ل 1496.
فى ربيع الاول سنة 882هـ ( يونيه 1477م) احتفل السلطان قايتباى فى القاهره بالمولد النبوى و بعد ما انفض المولد نزل من قلعة الجبل و عدا لبر الجيزه من غير الناس ماتاخد بالها منه ، و من هناك سافر على اسكندريه فى صحبة عدد كبير من الخاصكيه و المماليك السلطانيه و امرا مصر الكبار اللى كان منهم الامير ازبك اتابك الجيش المصرى و بانى حى الازبكيه و الامير يشبك الدوادار و غيرهم.

اتزينت اسكندريه عن اخرها و اترفعت الاعلام و الرايات فى كل نواحيها ، و لما وصل قايتباى خرجت الجموع تستقبله بفرحه كبيره و فى مقدمتهم والى اسكندريه وقتها " قجماس الاسحاقى ". اصطفت الناس فى شوارع المدينه و دخل قايتباى فى موكب ابهه باعداد كبيره من الحصنه المتزينه بالاقمشه الملونه و سروج الدهب و الفضه و مشى الامرا و المماليك قدامه و كان يوم مشهود من ايام اسكندريه. اتنثر الدهب على قايتباى و من كتر الزحمه و التدافع كان قايتباى حايقع من على حصانه.

زيارة السلطان قايتباى لاسكندريه كانت زياره تاريخيه لان اسكندريه من عهد السلطان الناصر فرج بن برقوق مفيش سلطان زارها. الاشرف شعبان كان زار اسكندريه سنة 1365 على راس جيش بعد ما اعتدى ملك قبرص بيير دى لوزينان (بطرس الاول) على المدينه فى الهجمه المعروفه باسم " وقعة اسكندريه " و زارها كمان مره و دخلها فى موكب سنة 1369 ، و فى سنة 1411 زارها الناصر فرج ودى كانت اخر مره يزور سلطان مصر مدينة اسكندريه.

قعد قايتباى فى اسكندريه تلت تيام و زاروه تجارها و اعيانها و لعب كوره مع الامرا و راح على المكان اللى كان فيه فنار اسكندريه اللى كان من عجايب الدنيا السبعه و امر ببنى برج على اساسه فابتدا بنا " البرج " اللى بقى معروف بقلعة قايتباى.

بعد ما زار قايتباى اسكندريه و امر ببنا القلعه سافر على ادكو و دمنهور وغيرها من مدن مصر و رجع القاهره بعد رحله استمرت اربعين يوم و دخل قلعة الجبل.

قبل وقعة اسكندريه كانت اسكندريه مجرد ولايه بيشرف عليها والى لكن بعد الوقعه اللى اتسببت فى خراب اقتصادى كبير اتحولت اسكندريه لنيابه بيحكمها نايب للسلطان و بقى فيها عرش للسلطان. لكن هجمات الفرنجه على اسكندريه ما انتهتش فكانت مراكبهم ساعات بتدخلها و تخطف مراكب تجاريه و ناس على الشواطىء و اتعرضت اسكندريه لهجمات بالشكل ده فى عهد السلطان قايتباى و من هنا كانت اهمية بنا قلعه تحميها.
فى يوليه 1479 راح قايتباى اسكندريه تانى لكن المره دى دخلها بالمراكب من البحر لان ماية فيضان النيل كانت مغطية الدلتا و ما اتعملش موكب. روحانه اسكندريه المره دى كان عشان يشوف القلعه اللى اتبنت و بعد ما زار رشيد و اتفرج على قلعه تانيه كان امر ببناها هناك رجع اسكندريه و راح زار القلعه اللى طلع شكلها جميل. بيتقال ان بنا القلعه كلف اكتر من 100.000 دينار و اتصرف عليها من الاوقاف.

دهليز القلعه اتبنى على قناطر فى البحر بيمتد من الساحل لغاية عندها ، واتبنت فيها نقطة مراقبه تمكن من مراقبة مراكب الفرنجه لمسافة " مسيرة يوم ". اتبنى فى القلعه جامع بيتخطب فيه و طاحونه و فرن و مخازن و اتحطت فيها اسلحه و حواليها مدافع جاهزه للضرب ليل نهار و عسكر لمنع دخول الفرنجه اسكندريه فجاءه. قايتباى عين الامير " قانصوه المحمدى " رئيس لعسكر القلعه و معروف باسم " قانصوه البرجى ".

بعد ما قعد قايتباى فى اسكندريه كذا يوم و اطمن على القلعه سافر على دسوق و زار مقام سيدى ابراهيم الدسوقى.




</doc>
<doc id="25142" url="https://arz.wikipedia.org/wiki?curid=25142" title="جوتو دى بوندونى">
جوتو دى بوندونى

چوتو دى بوندونى ( Giotto di Bondone)‏ كان رسام و مهندس معمارى طليانى من فلورنسا فى أواخر العصور الوسطى و بيعتبر عموما الاول فى سلسلة من الفنانين الكبار اللى ساهموا فى النهضه الطليانيه.

أهم تحف جوتو هو زخرفة مصلى سكورڤينى فى بادوڤا ، كملت حوالى سنة 1305 ايقوناتها بتصور حياة العذراء و حياة المسيح و بتعتبر واحده من ابدع اعمال الفن من اوائل عصر النهضه.


</doc>
<doc id="25146" url="https://arz.wikipedia.org/wiki?curid=25146" title="مصلى سكورفينى">
مصلى سكورفينى

مصلى سكورڤينى ("Scrovegni")‏ هيا كنيسه فى بادوڤا، ڤينيتو، ايطاليا، كملت حوالى سنة 1305 ايقوناتها بتصور حياة العذراء و حياة المسيح و بتعتبر واحده من ابدع اعمال الفن من اوائل عصر النهضه. زخرفة مصلى سكورڤينى بتعتبر أهم تحف چوتو دى بوندونى و من أجمل تحف الفريسكو و من روائع الفن الغربى. الكنيسه متكرسه على اسم كنيسة سانتا ماريا ديلا كاريتا و إتكرست فى يوم عيد البشاره سنة 1305 م.

الفريسكو بتركز على حياة العدرا مريم و بتحتفل بدورها فى خلاص الانسان. كابيللا سكورڤينى كمان معروفه بإسم كنيسة ارينا لأنها إتبنت على ارض إشتراها انريكو سكورڤينى فى مكان الساحة الرومانية.


</doc>
<doc id="25153" url="https://arz.wikipedia.org/wiki?curid=25153" title="فينيتو">
فينيتو

ڤينيتو ( Veneto, ; Venetia; Vèneto)‏
هيا واحده من عشرين منطقه من مناطق ايطاليا عاصمتها ڤينيسيا و عدد سكانها حوالى 4.8 مليون نسمه. و بعد ما كانت لفتره طويله فى التاريخ ارض ناسها بتهاجر منها، ڤينيتو دلوقتى واحده من أكبر المناطق المستقبلة للمهاجرين فى ايطاليا، و سنة 2008 كان 454453 من سكانها اجانب (9.30% من سكان المنطقه).

ڤينيتو كانت دوله مستقله لمده تقارب من الف سنه، و كانت معروفه بإسم جمهورية ڤينيسيا، و إنضمت المنطقه فى ايطاليا سنة 1866 و عاصمتها كانت و لحد لوقتى مدينة ڤينيسيا و فضلت لفتره طويله و قضت واحده من اغنى الدول و الجمهوريات البحريه و الامبراطوريات التجاريه فى العالم.


</doc>
<doc id="25161" url="https://arz.wikipedia.org/wiki?curid=25161" title="لغه مصريه">
لغه مصريه

لغه هيروغليفيه: هيه لغه مصر القبطيه الفرعونيه السفلى والعليا ومن عيلة اللغات السفليه والعلويه الفرعونيه القبطيه المصريه المغربيه الشمال افريقيه الافرواسيويه كان بيتكلمها السفليين والعلويين الفراعنه الاقباط المصريين المغاربه الشمال افريقيين القوقازيين البيض ازليا (منذ الازل والى الازل) [ملامح الوجه الداخليه والخارجيه من حيث ملمسها او شكلها او كلاهما وصفات الجسم الداخليه والخارجيه من حيث ملمسها او شكلها او كلاهما اللى منها "عظام الفك الغير بارزه" و"عظام الخدين الغير بارزه" و"الجفنين الغير منحرفين" و"الشفتين الغير بارزتين والشفتين الدقيقتين" و"عظام الانف البارزه والانف الضخم او الكبير بالطول يعني الطويل والاقنى" و"الذكاء العالي" و"الجسم الضخم (العريض والطويل)" و""نوع شعر الراس المستقيم المموج"" و"الجمجمه المعتدله" وغيرها الكتير جدا من ملامح الوجه الداخليه والخارجيه اللى بيتبص ليها من ادام ومن الجنب وصفات الجسم الداخليه والخارجيه اللى بيتبص ليها من اى جهه بتاعت العرق القوقازي الابيض ده غير انه مفيش لمصطلح العرق القوقازي الابيض اى دلاله على شكل درجة بياض البشره اللى ممكن يكون ابيض فاتح او ابيض متوسط (قمحي او حنطي) او ابيض غامق (برونزي او اسمر "او آدِمَ او أَدِمَ او أَدْلَمُ")] وازليا (منذ الازل والى الازل) من حيث درجة بياض بشرتهم بعضهم ابيض فاتح ومعظمهم ابيض متوسط (قمحي او حنطي) وبعضهم كمان ابيض غامق (برونزي) (بس مش اسمر "او آدِمَ او أَدِمَ او أَدْلَمُ" زي الهنود والسيرلانكيين والمالديفيين الجنوب اسيويين القوقازيين البيض) وما ننساش كمان برضو تاثير اشعة شمس مصر الحارقه بالنهار خصوصا 'بالصيف' على بشرة وخصوصا كمان الرجاله السفليين والعلويين الفراعنه الاقباط المصريين المغاربه الشمال افريقيين القوقازيين البيض اللى كانو بيشتغلو بالنهار تحت اشعة شمس مصر الحارقه على الرغم من انه درجة فتحان او توسط او غمقان لون بشرة الانسان او البشر البيضاء او الصفراء او السوداء ملهاش اى قيمه وملهاش اى علاقه لا من قريب ولا من بعيد واطلاقا ونهائيا وبتاتا البته بتحديد عرق الانسان او البشر.

اللغه والحروف الابجديه الهيروغليفيه السفليه والعلويه الفرعونيه القبطيه المصريه اتكتبت بيها سجلات مكتوبه من سنة 3400 ق.م (قبل الميلاد) تقريبا وده بيخليها واحدة من اقدم اللغات والحروف الابجديه المعروفه المكتوبه والمسجله فى العالم، لان اقدم اللغات وحروف الابجديات المعروفه المكتوبه والمسجله فى العالم هيه وبالترتيب من الاقدم للاحدس كده:- 1-اللغه والحروف الابجديه "السومريه" العراقيه المشرقيه الغرب اسيويه الافرواسيويه 2-اللغه والحروف الابجديه "الهيروغليفيه السفليه والعلويه الفرعونيه القبطيه" المصريه المغربيه الشمال افريقيه الافرواسيويه 3-اللغه والحروف الابجديه "الكنعانيه" الشاميه المشرقيه الغرب اسيويه الافرواسيويه؛ فالحروف الابجديه التلاته دي العراقيه والمصريه والشاميه هيه اقدم الحروف الابجديه المعروفه المكتوبه والمسجله فى العالم.

اللغه الهيروغليفيه السفليه والعلويه الفرعونيه القبطيه المصريه ما اتغيرتش من وقت ظهورها لغاية اندثارها يعني حوالي 3000 سنه ميلاديه بحيس انها احتفظت بطابعها وشكلها لغاية الغزو والاحتلال والحكم المقدوني اليوناني الشرق لاتيني الهمجي لمصر القبطيه الفرعونيه السفلى والعليا سنة 332 ق.م (قبل الميلاد) بحيث انها ابتدت تندثر شويا شويا من زالك الوقت الكئيب (الغزو المقدوني اليوناني الشرق لاتيني الهمجي)؛ ومن اسباب ده ان حروفها الابجديه الهيروغليفيه السفلى والعليا الفرعونيه القبطيه المصريه كانت فيها صور حيه وجميله بتشبع المشاعر الفنيه عند السفليين والعلويين الفراعنه الاقباط المصريين؛ فحروفها شملت اشكال كتيره زي النسر والكتكوت والتعبان والبومه والكف والدراع وغيرها.

الحروف الابجديه فى مصر القبطيه الفرعونيه كانت تعبير عن الثقافه والحضاره الفرعونيه القبطيه المصريه؛ فالفرعوني القبطي المصري ادر يطلع افكاره عن طريق حروف فنيه جميله بتزين العواميد والحيطان؛ فالكتابه نفسها بغض النظر عن المواضيع كانت فى حد ذاتها عمل فني مش مجرد كتابه او نقش حروف، وكان الفراعنه الاقباط المصريين بيعتقدو ان الاله تحوت هو اللى علمهم الكتابه فعشان كده الكتابه كانت عندهم "الاهيه" فكانت لازم تتنفذ بدقه وشكل جميل لدرجة انهم كانو بيمضو ساعات وهمه بيلونها.

عرف السفليين والعلويين الفراعنه الاقباط المصريين من عصر الاسره السفليه والعلويه الفرعونيه القبطيه المصريه الاولى حروف ابجديه فرعونيه قبطيه مصريه جديده جنب الحروف الابجديه الهيروغليفيه (الحروف التصويريه) الفرعونيه القبطيه المصريه بتتميز بصلاحيتها للكتابه السريعه واتعرفت بعد كده باسم الحروف الابجديه الهيراطيقيه الفرعونيه القبطيه المصريه، واستعمل الفراعنه الاقباط المصريين الحروف الابجديه الهيراطيقيه الفرعونيه القبطيه المصريه فى الكتابه على ورق البردى والاواني، وفى عصر الاسره الفرعونيه القبطيه المصريه الخامسه وعشرين ظهر من الحروف الابجديه الهيراطيقيه الفرعونيه القبطيه المصريه نوع تاني ابسط منها اتعرفت باسم الحروف الابجديه الديموطيقيه الفرعونيه القبطيه المصريه، غير ان ظهور الحروف الابجديه الديموطيقيه الفرعونيه القبطيه المصريه ما خلتش الحروف الابجديه الهيروغليفيه الفرعونيه القبطيه المصريه والحروف الابجديه الهيراطيقيه القبطيه الفرعونيه المصريه تختفي واستمرت الكتابه بالتلت انواع من الحروف الابجديه الفرعونيه القبطيه المصريه فى نفس الوقت، واسامي "هيروغليفيه" و"هيراطيقيه" و"ديموطيقيه" هيه من اختراع المؤرخ المقدوني اليوناني الشرق لاتيني هيرودوت اللى سمح الفراعنه الاقباط المصريين ليه بزيارة مصر القبطيه الفرعونيه واتجول فيها فى حوالي سنة 450 ق.م.

لاحظ علماء الابجديات ان حرف الابجديه الهيروغليفيه الفرعونيه القبطيه المصريه اللى بيشبه راس التور ابو قرنين اتحول لما وصل لحرف "F" فى حروف الابجديه الاغريقيه اليونانيه، وان حرف الابجديه الهيروغليفيه الفرعونيه القبطيه المصريه المتعوج اللى بيشبه موجة بحر اتحول لما وصل لحرف "M" فى حروف الابجديه الاغريقيه اليونانيه، وان حرف الابجديه الهيروغليفيه الفرعونيه القبطيه المصريه اللى على شكل فاس اتحول لما وصل لحرف "A" فى حروف الابجديه الاغريقيه اليونانيه، وطبعا انتقال الحروف الابجديه الهيروغليفيه الفرعونيه القبطيه المصريه من مصر للابجديه الاغريقيه اليونانيه حصل بعد مده وعلى مراحل طويله ومتعدده بعد ما طورها الشاميين فى الشام واللى همه اشقاء المصريين فالشاميين فى الشام قامو بعد مده وعلى مراحل طويله ومتعدده بتطوير حروف ابجدية اشقائهم المصريين على شكل عدة حروف ابجديات ومن ضمنها حروف الابجديه الكنعانيه الشاميه القديمه وحروف الابجديه الكنعانيه الشاميه الحديثه وحروف الابجديه الفينيقه الشاميه وحروف الابجديه الاراميه الشاميه وغيرهم من الحروف الابجديه الشاميه؛ فعلماء حروف الابجديات بياكدو بان حروف الابجديات المصريه والشاميه يعني حروف ابجديات مصر والشام هيه اصل معظم او تلت تربع (4/3) حروف ابجديات العالم.

الفراعنه الاقباط المصريين كانو بيتكلمو بعد اندثار اللغه الهيروغليفيه لغه قريبه منها شويا الى حد ما لحد اواخر القرن السابع الميلادي واللي اطلق عليها الفراعنه الاقباط المصريين اسم اللغه القبطيه واللي نتجة فى بداية القرن التاني الميلادي لما استعار الفراعنه الاقباط المصريين جزء كبير من اللغه الاغريقيه اليونانيه وجزء كبير من الحروف الابجدية الاغريقيه اليونانيه واللي هيه لغة الغازي والمحتل والحاكم الاغريقي اليوناني الهمجي مع ابقائهم على سبع حروف من الحروف الابجديه الديموطيقيه الفرعونيه القبطيه المصريه وابقائهم على جزء من لغة اللغه الهيروغليفيه الفرعونيه القبطيه المصريه وبكده ظهرت اللغه القبطيه وحروف ابجدية اللغه القبطيه.

الفراعنه الاقباط المصريين المغاربه الشمال افريقيين القوقازيين البيض فى "المغرب الشمال افريقي القوقازي الابيض" كانو بينطقو حرف الرا "لام" زي ما بيحصل فى دول شقيقه تانيه دلوقتي فى كامل "المشرق الغرب اسيوي القوقازي الابيض"؛ لان قاعدة اضافة حرف التاء للاسامي المؤنثه فى اللغه الهيروغليفيه الفرعونيه القبطيه المصريه المغربيه الشمال افريقيه الافرواسيويه متاخد من اللغه الكنعانيه الشاميه المشرقيه الغرب اسيويه الافرواسيويه، وبتشترك اللغه الهيروغليفيه الفرعونيه القبطيه المصريه المغربيه الشمال افريقيه الافرواسيويه مع اللغه الكنعانيه الشاميه المشرقيه الغرب اسيويه الافرواسيويه فى بعض الحروف زي الهمزه والحا والعين والقاف وفي شوية ضماير وفي صيغة المثنى والمضاف والمضاف اليه وتصريف الافعال ووقوع الصفه بعد الموصوف؛ كون ان اللغتين همه من مجموعة اللغات الافرواسيويه الشقيقه فبالتالي اللغتين همه اصلا قراب من بعض؛ ومجموعة اللغات الافرواسيويه موجوده بس فى [غرب اسيا وشمال افريقيا] [غرب اسيا القوقازيه البيضاء ازليا (منذ الازل والى الازل) وشمال افريقيا القوقازيه البيضاء ازليا (منذ الازل والى الازل)] وهمه بس:- ["1-" اللغات المشرقيه الغرب اسيويه الافرواسيويه اللى هيه من اقصى شمال الشام المشرقيه الغرب اسيويه القوقازيه البيضاء مرورا بالعراق المشرقيه الغرب اسيويه القوقازيه البيضاء وغيرها الى اقصى جنوب اليمن المشرقيه الغرب اسيويه القوقازيه البيضاء "وشقيقاتها" "2-" اللغات المغربيه الشمال افريقيه الافرواسيويه اللى هيه من اقصى شرق مصر المغربيه الشمال افريقيه القوقازيه البيضاء مرورا بتونس المغربيه الشمال افريقيه القوقازيه البيضاء وغيرها الى اقصى غرب مراكش (المغرب حاليا) المغربيه الشمال افريقيه القوقازيه البيضاء]؛ [فالمنطقه دي هيه الارض والموطن الام والاصلي والوحيد والازلي (منذ الازل والى الازل) "للغات الافرواسيويه في غرب اسيا القوقازيه البيضاء وشمال افريقيا القوقازيه البيضاء" اللي نشات وتشكلت وتطورت فيها بعدما استقلت تدريجيا عن "اللغات الاوروبيه في اوروبا القوقازيه البيضاء" و"اللغات الموجوده فى المنطقه الموجوده شرقا فى غرب اسيا القوقازيه البيضاء واللي هيه اذربيجان وارمينيا وايران" و"اللغات الجنوب اسيويه في جنوب اسيا القوقازيه البيضاء"].

لسه فى جزء من اللغه الهيروغليفيه الفرعونيه القبطيه المصريه اللي كان الفراعنه الاقباط المصريين بيستخدموه بيستخدم لحد دلوقتي من قبل الفراعنه الاقباط المصريين زي اسامي الاماكن ومنها ليبيا والقاهره وكاهي رع اللى بتعني ارض الاله رع وعين شمس ودمنهور وابو صير وشبرا اللى بتعني الحقل وملوي واسيوط اللى بتعني الحارس واخميم اللى بيعني مدينة الاله مين وطهطا وقفط وقوص والنوبه واسامي الاشخاص زي موريس وسوزان اللى بيعني زهرة اللوتس وموسى اللى بيعني المايه ونفر اللى بتعني جميل وبقت بتتقال للمجندين فى الجيش واسامي الادوات زي نورج وشادوف ومشنه وشونه وفرن وطوب وعجله بشكور واسامي حيوانات وزرع زي تمساح وغنم وبط ووز وبوري وبساريه وفول وبرسيم وشرش ولبشه وسباطه ورمان وتين وبتاو ومدمس وبساره.


</doc>
<doc id="25175" url="https://arz.wikipedia.org/wiki?curid=25175" title="جمهورية فينيسيا">
جمهورية فينيسيا

جمهورية ڤينيسيا( Repubblica di Venezia; Repùblica Vèneta او Repùblica de Venesia)‏ كانت دوله مستقله لمده تقارب من الف سنه، و عاصمتها كانت و لحد لوقتى مدينة ڤينيسيا و فضلت لفتره طويله واحده من اغنى الدول و الجمهوريات البحريه و الامبراطوريات التجاريه فى العالم. جمهورية ڤينيسيا إنضمت لايطاليا سنة 1866.

مدينة ڤينيسيا نشأت على شكل مجموعه من المجتمعات فى بحيرات اتحدو مع بعض علشان الدفاع المشترك ضد اللومبارد و الهون و غيرها من الشعوب الغازية لما قوة الامبراطورية الرومانية الغربية قلت فى شمال ايطاليا.

رسم أسد القديس مرقس المجنح، كان ظهر فى الجمهورية على العلم و شعار النباله و موجود دلوقتى فى علم بحرية ايطاليا.


</doc>
<doc id="25201" url="https://arz.wikipedia.org/wiki?curid=25201" title="تشيتا">
تشيتا

التشيتا ( cheetah, ; Acinonyx jubatus)‏ حيوان ثديى آكل لحوم من فصيلة السنوريات و هو عضو فى عيلة القطط.

التشيتا حيوان مفترس و هو أصغر قط من بين الاربع قطط الكبيره (نمر - اسد- فهد - تشيتا).


</doc>
<doc id="25227" url="https://arz.wikipedia.org/wiki?curid=25227" title="اقليم مورسيا">
اقليم مورسيا


</doc>
<doc id="25242" url="https://arz.wikipedia.org/wiki?curid=25242" title="شيكاجو">
شيكاجو

شيكاجو ( Chicago, او )‏ هيا مدينه كبيره فى ولاية ايلينوى فى امريكا إتأسست سنة 1833 و هيا أكبر مدن ولاية ايلينوى و عدد سكانها أكتر من 2.8 مليون نسمة ، و هيا أكبر مدينه حسب عدد السكان فى غرب امريكا و تالت أكبر مدينه حسب عدد السكان فى امريكا.


</doc>
<doc id="25252" url="https://arz.wikipedia.org/wiki?curid=25252" title="جولدن جلوب">
جولدن جلوب

جوايز جولدن جلوب ( Golden Globe Award)‏ هيا جوايز بتمنحها جمعية الصحافه الاجنبيه فى هوليوود ""‏ ‏(HFPA)‏ فى امريكا علشان الاعتراف بالانجازات البارزة فى صناعة الترفيه، على المستويين المحلى و الأجنبى و إبتدت سنة 1944. جوايز جولدن جلوب بتركز اهتمام الجمهور على أحسن الاعمال فى افلام السينما و فى برامج التلفزيون.


</doc>
<doc id="25256" url="https://arz.wikipedia.org/wiki?curid=25256" title="مدينه">
مدينه

مدينه ( city; cité)‏ هيا تجمع سكنى بشرى كبير و دايم
و فى مصر كلمة مدينه بتعبر عن مستوطنه بشريه كبيره و بتعادل كلمة (City) فى الانجليزى. جمع مدينه هو مدن.

المدن عموما بيكون فيها انظمة متطورة لخدمات الصرف الصحى، المرافق العموميه، و استخدام الأراضى، و الإسكان، و النقل. تركيز التنميه ده بيسهل التفاعل بين الناس و الشركات و يستفيد منها الطرفين.

المدينه الكبيره او المتروپوليس ' هيا مدينه و عادة مربوطه بالضواحى و بيرتبط بيها مناطق حضريه حواليها. المناطق دى بتتسما على بعضها منطقه متروبوليتان '.


</doc>
<doc id="25257" url="https://arz.wikipedia.org/wiki?curid=25257" title="متروبوليس">
متروبوليس

المدينه الكبيره او المتروبوليس هيا مدينه كبيره فى معظم الحالات بيزيد عدد سكانهاعن نص مليون واحد عايشين فى المدينه نفسها، و عدد سكانها ما يقلش عن مليون واحد بيعيشو فى تجمع حضرى و علي طول بتكون مربوطه بضواحى و بيرتبط بيها مناطق حضريه حواليها. و الإقليم كله بيكون مدينه كبرى


</doc>
<doc id="25259" url="https://arz.wikipedia.org/wiki?curid=25259" title="مدينه كبرى">
مدينه كبرى

المدينه الكبرى منطقه متروبوليتان او منطقة العاصمة هيا اقليم بيشمل وسط المدينه اللى اسمها عليها و سلسله من المدن الللى حواليها

مثلا مدريد بتعتبر متروبوليس و مدريد الكبرى هيا اقليم بيشمل مدريد و مجموعه من المدن و التجمعات اللى حواليها و فى مصر القاهره و القاهره الكبرى.


</doc>
<doc id="25261" url="https://arz.wikipedia.org/wiki?curid=25261" title="القاهره الكبرى">
القاهره الكبرى

القاهره الكبرى هيا مدينه كبرى من مدن مصر بتشمل القاهره اللى اسمها عليها و سلسله من المدن و التجمعات اللى حواليها

القاهرة الكبرى القاهرة الكبرى هو تسمية تطلق علي كيان إداري فى منطقة تشمل مدن القاهرة، الجيزة، محافظة 6 اكتوبر ومدينة حلوان. فى مصر. جميع المناطق المذكورة هى امتداد عمراني طبيعي للقاهرة، لا سيما أنها تمتلك شبكة واحدة من المواصلات ومنها مترو أنفاق القاهرة.

تعد القاهرة الكبري أكبر تجمع سكاني حضري فى منطقتي افريقيا والشرق الأوسط حيث يبلغ عدد سكان القاهرة الكبري حسب بعض الاحصائيات حوالي 32,750,00 نسمة فى 2006. انظر كذلك


</doc>
<doc id="25262" url="https://arz.wikipedia.org/wiki?curid=25262" title="نظام تحديد المكان الجغرافى">
نظام تحديد المكان الجغرافى

نظام تحديد المكان الجغرافى ( geographic coordinate system)‏ هو نظام إحداثيات/تحديد المكان "" بيستخدم علشان تحديد كل مكان على الارض عن طريق مجموعه من الارقام و بيحدده على خطوط الطول والعرض الجغرافيه.

استخدامات نظام تحديد المكان الجغرافى فى الجغرافيا كتيره. و الاختيار المشترك لتحديد المكان بيكون بإستخدام خط العرض، و خط الطول و الارتفاع.

خطوط الطول ودواير العرض خطوط وهميه متدرجه من خطين الصفر وهما خط جرينتش و خط الاستوا و بيتعامد الخطين عند نقطه ف خليج جانا.
موقعي الحالي : بإستعمال شبكة خطوط الطول والعرض بيتعمل نظام احداثيات وهمى على سطح الارض تتقاطع فيه دواير العرض والطول بزوايه 90 درجه، و بتستخدم عشان تحديد المكان


</doc>
<doc id="25270" url="https://arz.wikipedia.org/wiki?curid=25270" title="روح الله الخمينى">
روح الله الخمينى

روح الله الموسوى الخمينى (بالفارسى: روح‌الله موسوی خمینى) ( 24 سبتمبر 1902 - 3 يونيه 1989 )، راجل دين و سياسى إيرانى و فيلسوف و مرجع دينى شيعى ، قدر انه يقود " الثوره الاسلامية الإيرانيه " اللى خلعت الشاه محمد رضا بهلوى المعروف بالبهلوى التانى و سيطرت ع الحكم فى سنة 1979 . خمينى بيعتبر الاب الروحى لشيعه كتير جوه و بره ايران. درجته الحوزويه " آية الله العظمی " معناها أنه بلغ الإجتهاد و أصدر رسالته العمليه يعنى مجموعة فتاويه فى العبادات والمعاملات. وسمته مجلة التايم (الأمريكانيه) راجل السنه فى سنة 1979.‏


</doc>
<doc id="25297" url="https://arz.wikipedia.org/wiki?curid=25297" title="ايزى جيت">
ايزى جيت

شركة الطيران إيزى چيت المحدوده و معروفه أكتر بإسم إيزى چيت هيا شركة طيران بريطانيه مقرها فى مطار لندن لوتون بتنقل عدد ركاب اكبر من أى شركة طيران تانيه مقرها فى المملكه المتحده.خدمات إيزيچيت المنتظمه حوالى 500 خط جوى من 118 مطار فى أوروبا ، شمال افريقيا ، و غرب اسيا. الشركه الام شركة إيزى چيت پى إل سى متسجله فى بورصة لندن و هيا من الشركات اللى بتكون مؤشر فوتسى 250 . [2] و يوم 30 سبتمبر 2009 ، كان بيشتغل فيها 8000 شخص مقرهم فى اماكن مختلفه فى أوروبا لكن اساسا فى المملكة المتحدة.

إيزيچيت بتشتغل من عشرين قاعده فى مختلف أنحاء أوروبا ، و أكترهم أهمية هو مطار لندن جاتويك . و سنة 2009 ، نقلت ايزيجيت 45200000 راكب ، و ده بيخلليها تانى أكبر شركة طيران قليل التكلفه فى أوروبا ، بعد رايان اير .


</doc>
<doc id="25298" url="https://arz.wikipedia.org/wiki?curid=25298" title="مطار لندن لوتون">
مطار لندن لوتون

مطار لندن لوتون و كان معروف زمان بإسم مطار لوتون الدولى هو مطار دولى عمومى موجود على بعد (2.8 كم ؛ 1،7 ميل) شرق وسط مدينة لوتون فى بيدفوردشير ، انجلترا و على بعد (56.5 كم ؛ 35،1 ميل) شمال وسط لندن. مطار لندن لوتون على بعد 2 ميل (3.2 كم) من تقاطع مع الطريق السريع إم 1 (M1) و هو رابع أكبر مطار بيخدم منطقة لندن بعد مطار هيثرو ، مطار جاتويك و مطار ستانستيد .

مطار لندن لوتون هو واحد من خمس مطارات دوليه بتخدم لندن و الاربعه التانيين هما مطار هيثرو ، مطار جاتويك و مطار ستانستيد و مطار مدينة لندن.


</doc>
<doc id="25308" url="https://arz.wikipedia.org/wiki?curid=25308" title="ابراهام لينكولن">
ابراهام لينكولن

ابراهام لينكولن (12 فبراير 1809 - 15 ابريل 1865) كان رئيس امريكا السادس عشر من 4 مارس سنة 1861 لحد اغتيل يوم سنة 15 ابريل, 1865. وأهم اعماله إنه قدر يقود امريكا بنجاح خلال أعظم أزماتها الداخلية، الحرب الاهليه ، و حافظ على الاتحاد ، و استطاع انهاء العبوديه فى امريكا. ابراهام لينكولن كان زوج حنون ، رغم بعده عن عائلته ، لديه اربع اطفال.

ابراهام لينكولن معارض صريح لتوسيع العبودية فى امريكا ، و فاز بترشيح الحزب الجمهورى ، و انتخب رئيس سنة 1860


</doc>
<doc id="25314" url="https://arz.wikipedia.org/wiki?curid=25314" title="تمصير">
تمصير

التمصير هو عملية تحول الشخص من أجنبى لمصرى بعد الإستقرار فى مصر لفتره طويله. على مر التاريخ كانت مصر نقطة جذب لغير المصريين بسبب تفوقها الحضارى و الثقافى و الإقتصادى على المناطق اللى حواليها و توليرانسية المصريين، و شافت مصر هجرات اجنبيه كتيره دخلت مصر للبحث عن الحياه الكريمه و الامان. فى عملية التمصير الشخص المتمصر بيكتسب الشخصيه المصريه و بياخد اللغه و العادات و التقاليد المصريه و بتسيطر عليه الثقافه المصريه و بيندمج فيها و بتحل محل ثقافته الاصليه او ثقافة ابائه و اجداده و فى الاخر بيبقى مصرى.

فيه اسر ملكيه كامله اتمصرت زى البطالمه و المماليك و اسرة محمد على باشا اللى حكموا كفراعنه و ملوك و سلاطين مصريين بعد ما استقروا و اتولد عيالهم و احفادهم فى مصر و ماكانلهمش وطن تانى غير مصر و كانوا بيحرصوا على دفنهم فى مصر .
. فنانين و ادبا كتير هاجروا على مصر و اتمصروا و جايز اشهرهم فى العصور الوسطى كان مخايلى خيال الضل " ابن دانيال " اللى هرب من الموصل بعد ما غزا المغول المنطقه سنة 1258 و عاش فى مصر حوالى نص قرن و كتب باباته بالمصرى و برع فى تقديم بابات خيال الضل و تقليد اللهجات الاجنبيه اللى كانت وقتها فى مصر. و ابن سودون اشهر كاتب مصرى ساخر من العصور الوسطى.

كان فيه كمان هجرات مغوليه حصلت فى العصور الوسطى ، من اشهرها هجرة المغول الأويراتيه سنة 1296 ، غالبية المغول دول استقروا فى حى الحسينيه فى القاهره و اشتهروا بالجمال و اختلطوا بالمصريين و اتجوزوا منهم و اتمصروا و دابوا فى الثقافه المصريه و ده سبب وجود ملامح مغوليه على وشوش أعداد من المصريين جايز من اشهرهم الممثله ماجده.

فى النص الاول من القرن العشرين حصلت هجرات من منطقة الشام على مصر و كان بين المهاجرين فنانين و كتاب اشتهروا فى مصر كمصريين ، و غير كده فيه مصريين كتير من اصول تركيه عايشين فى مصر كمصريين عاديين مش كأقليات عرقيه بعد ما نسيوا لغة و ثقافة اجدادهم اللى هاجروا زمان على مصر وبقت لغتهم و ثقافتهم مصريه بالكامل. من اشهر كتاب مصر اللى من اصول تركيه كان الاديب يحيى حقى اللى ساهم مساهمه كبيره فى تطوير فن الروايه المصريه ، و العيله التيموريه الادبيه اللى كان منها العلامه احمد تيمور عاشق تراث مصر و اللى كان له دور ضخم فى المحافظه على التراث المصرى ، و اخته عائشه التيموريه و ولاده محمد تيمور و محمود تيمور اللى ادوا دور كبير فى تطوير المسرح المصرى و فن الروايه المصريه.

فى الادب التمصير هو عملية تحويل نص ادبى اجنبى زى مسرحيه مثلاً لنص مصرى و تحويل الجو و اسامى الشخصيات لجو و اسامى مصريه. العمليه دى حصلت كتير بالذات فى اواخر القرن تسعتاشر و اوائل القرن العشرين نتيجه لإتصال مصر بأوروبا بعد عصر محمد على و ساعدت على تطوير الادب المصرى الحديث و المسرح المصرى بالذات لغاية ما ظهر كتاب بيألفوا روايات و مسرحيات بنصوص مصريه اصليه.
التمصير اى بعث الامصار جمع مصر وهي التجمعات السكنية التي تكونت زمن ضهور الاسلام حول المعسكرات فى المناطق التي شملها الاتشار الاسلامي 
مثال : ( الكوفة بالعراق و الفسطاط بمصر )



</doc>
<doc id="25350" url="https://arz.wikipedia.org/wiki?curid=25350" title="بطولة العالم لكمال الاجسام 2010">
بطولة العالم لكمال الاجسام 2010

بطولة العالم لكمال الأجسام 2010 هى بطولة دوليه اتعملت فى باكو عاصمة اذربيجان و شارك فيها 186 لاعب من 80 بلد. انتهت البطوله بفوز مصر بالمركز الاول بعد ما فاز لعيبتها بميداليتين دهب و تلاته فضه و واحده برونزيه واحتلوا المركز الاول برصيد 96 نقطه متفوقين على كل لاعيبة العالم بفارق 52 نقطه عن الفريق الفايز بالمركز التانى.

الفوز ببطولة العالم لكمال الاجسام 2010 هو الفوز الخامس لمصر ببطولة العالم على التوالى و بيأكد سيادة مصر على عرش الرياضه دى.

المصريين اللى فازوا بالميداليات :




</doc>
<doc id="25355" url="https://arz.wikipedia.org/wiki?curid=25355" title="مملكة جرانادا">
مملكة جرانادا

مملكة جرانادا () إتأسست سنة 1228، بعد ما هزم جيش المسيحيين جيش الموحدين فى معركة لاس ناڤاس دى تولوزا و عاصمتها كانت جرانادا فى شبه جزيرة ايبيريا. انهيار مملكة جرانادا كان نهاية الاسترداد


</doc>
<doc id="25357" url="https://arz.wikipedia.org/wiki?curid=25357" title="علم (رمز)">
علم (رمز)

العلم هو قطعة من القماش ، بتتعلق على عمود او صارى ، و بتستخدم عموما كرمز للإشارة او تحديد الهوية او رمز لبلد .


</doc>
<doc id="25383" url="https://arz.wikipedia.org/wiki?curid=25383" title="غزو سوريا (1400)">
غزو سوريا (1400)

غزو سوريا سنة 1400 هو غزو المغول بقيادة تيمورلنك لسوريا سنة 1400-1401م / 803هـ و تدميرهم لمدنها و استيلاءهم على دمشق. مصر كانت بتحمى سوريا من المغول و خاضت حروب ضخمه ضد هولاكو و آباقاخان و غازان للدفاع عن سوريا ، لكن لما غزا تيمورلنك سوريا سنة 1400 مصر كانت ظروفها الداخليه وحشه بعد وفاة السلطان الكبير الظاهر برقوق و ما قدرش الجيش المصرى يكمل تصديه للمغول فكان على السوريين الدفاع عن نفسهم المره دى.

فى نص سبتمبر 1400 وصلت الأخبار من حلب إن تيمورلنك استولى على سيواس و ملطيه و انه دخل عين تاب و نهبها و حرق مزارعها و قتل اهلها و انه دفن ناس بالحيا و ولع نار فى ناس. فضل جيش تيمورلنك يتوغل فى سوريا و وصل الباب و بزاعا جنب حلب ، و من هناك بعت رسله لنايب حلب يهدده انه لازم يستسلم و يدخل فى طاعته و يسك فلوس بإسمه زى ما عملوله فى الهند و غيرها. لما سمع نايب حلب كلام تيمورلنك امر بقطع روس الرسل ، و ابتدا يحصن اسوار حلب و يجهز المدافع و العسكر ، و شيع جواب لمصر يستنجد بيها. لما عرف السلطان " الناصر فرج " فى القاهره من الامير " أسنبغا " ، اللى كان بعته يستكشف الأخبار ، إن المغول استولوا على بهسنا و محاصرين قلعتها ، ابتدا يجهز للخروج على سوريا و جمع العساكر ، و بعدين وصله جواب تانى من " أسنبغا " بإن المغول دخلوا نزاغه و بقوا على مشارف حلب و انهم زحفوا على جبلان و ابتدوا ينهبوا المزارع و يقتلوا الناس و يسبوا الستات و يحرقوا الأشجار.

نايب طرابس " شيخ المحمودى " خرج بـ 700 فارس من عسكر الشام عشان يحارب مقدمة جيش تيمورلنك اللى كان عددها 3000 محارب ، و دخل معاهم فى معركه و قدر انه يإسر منهم اربعه وسطهم ( يعنى قطعهم نصين ) على ابواب حلب.

فى دمشق لما وصلت الاخبار ، اتلم الناس فى الميدان و رفعوا السيوف و عملوا استعراض قدام النايب و بعدين رجعوا بيوتهم و خرج القضاه و نادوا بمحاربة تيمورلنك. و وصل الامير " أسنبغا " من القاهره و قرا جواب من السلطان فى جامع دمشق و طمن الناس إن العسكر المصرى فى السكه. فى الغضون دى وصل رسول من تيمورلنك بجواب للمشايخ و القضاه و الأمراو طلب الإستسلام و إلا دم اهل دمشق حايكون فى رقابيهم.

فى أواخر اكتوبر بعت تيمورلنك رسول لدمرداش نايب حلب يقوله انه اختاره يبقى نايب ليه على حلب و طلب منه انه يقبض على " سودون " نايب الشام. لكن دى كانت لعبه من تيمورلنك عشان يقوم النواب على بعض فضرب دمرداش رسول تيمورلنك و قتله لإنه اتغاظ منه لما قاله قدام النواب : " الامير (تيمولنك) بعتنى ليك انت بس إكمنك طلبت منه يدخل حلب و بلغته ان البلاد مافيهاش حد يدافع عنها "

وصل تيمورلنك جبلان بره حلب يوم الخميس 28 اكتوبر 1400 و تانى يوم زحف على حلب و حاصر سورها و قامت معركه استمرت يومين ، و يوم السبت الصبح خرج نواب الشام بالعسكر و معاهم اعداد من اهل حلب ، و زحف عليهم جيش تيمورلنك ، و قاوم " شيخ المحمودى " نايب طرابلس مقاومه كبيره هو و " سودون " نايب دمشق و غيرهم من الامرا لكن فى الاخر اضطروا ينسحبوا على حلب و وراهم عسكر تيمورلنك على حصنتهم فإنسحق المنسحبين تحت حوافر الحصنه و ماتت اعداد كبيره من سكان حلب اللى خرجوا مع العسكر و كان بينهم ستات و اطفال. و اتزاحم الناس على ابواب حلب و اتزنقوا فيها و هما بيحاولوا يدخلوا المدينه و داسوا على بعضيهم و بقوا يجروا فوق الجثث و ماقدرتش عساكر الشام و لا حلب إنها تتصدى للمغول المهاجمين.

جوه حلب اتحامى الناس اللى ما خرجوش مع العسكر فى الجوامع و المزارات فدخلت عليهم اعداد ضخمه من الرجاله و الستات و الاطفال المنسحبين و وراهم عساكر تيمورلنك اللى ولعوا النار فى المبانى و قعدوا يقتلوا الناس و ينهبوا المدينه ، و دخل المغول جامع حلب و الجوامع التانيه و مسكوا الستات و ربطوهم بالحبال و قتلوا الاطفال و اغتصبوا البنات و الستات فى جماعات قدام اباهتهم و اهاليهم و اتحولت المدينه لمجزره متغطيه بجثث القتلى. استمر نهب حلب تلت تيام لغاية يوم التلات لما النواب اللى اتحاموا فى القلعه و معاهم عدد من الناس طلبوا الاستسلام ، و نزل دمرداش من القلعه و راح لتيمورلنك فخلع عليه و لبسه تاج دهب و قاله : " انتوا نوابى زى ما كنتوا " و خرج بقية النواب فقبض عليهم. و جاب العسكر ستات حلب السبابا لتيمورلنك فعاينهم و وزعهم على الامرا بتوعه ، و قعد فى حلب شهر و استمر النهب فى القرى اللى جنبها و بقت كل حلب مفروشه بالجثث اللى عفنت. فوق كده جمع تيمورلنك 20 الف راس من روس القتلى و عمل منها برج عالى وحط الوشوش على بره بحيث ان اللى يبص عليها يشوف الوشوش. و بعدين مشى تيمورلنك من حلب و هى محروقه و خاويه على عروشها و مافضلش فيها سكان.

بعد ماخلص تيمورلنك على حلب راح ابنه مرزه شاه على حماه و حاصر اسوارها يوم 2 نوفمبر 1400 ، و نهب القرى و النواحى اللى براها و سبى الستات و الاطفال و اغتصب عساكره البنات و الستات ، و بات اهل حماه على اسوار المدينه عشان يحموها ، لكن تانى يوم الصبح فتحوا باب فدخل مرزه شاه مع عدد صغير من العسكر و نادى بالامان ، فراحوله الشوام و قدموا له اكل و شرب ، و لما طلب منهم يشوفوا حد يمسك المدينه قالوله ان كل الأعيان هربوا منها و مفيش حد فراح على معسكره من غير ما يقدر ياخد القلعه . فى ليلة الجمعه نزلت جماعه من الناس اللى كانوا جوه القلعه و قتلوا اتنين من عسكر مرزه شاه فلما عرف غضب و ولع النار فى كل المدينه و اقتحمها عسكره و قتلوا و اسروا و نهبوا لغاية ما حماه إتفحمت و مافضلش فيها حد حى غير الحدايات.

لما وصلت دمشق اخبار اللى حصل لحلب و حماه اتنادى ان كل الناس تدخل ورا الاسوار و الاستعداد لوصول المغول فإتخض الناس و هاجوا و قعدوا يعيطوا ، و اجتمع كبار دمشق لمناقشة ازاى يدافعوا عن المدينه و لما ابتدا يوصل دمشق الناس اللى قدرت تهرب من حماه و حلب جهزت اعداد من الدمشقيين نفسها للهروب على مصر و ابتدوا يتسللوا من المدينه فى اتجاه القاهره ، لكن اتنادى فى المدينه ان اللى حايهرب حايتعاقب بنهب ممتلكاته.

ابتدا تحصين دمشق و اتنصبت المجانيق فى القلعه و اتخزن أكل فيها و طلعت قوات وقفت على اسوار المدينه. فى 10 نوفمبر وصل دمشق رسل من عند تيمورلنك وطلبوا تسليم دمشق فإتفزعت الناس و اتفقوا على ان احسن حاجه انهم يهربوا و قعد العيال و الستات يعيطوا و اتنادى فى المدينه بالإستسلام للمغول من غير مقاومه لكن نايب القلعه نادى بالإستعداد للحرب فإختلف الناس يستسلموا و لا يقاوموا ، و فى الغضون دى وصلت أخبار إن عسكر مصر بقيادة السلطان الناصر فرج جايين فى السكه فإطمئن الناس لغاية ما عرفوا إن الخبر مش صحيح و ان السلطان ماطلعش من القاهره.

خروج عسكر مصر

فى مصر بدإت استعدادات خروج العسكر لنجدة سوريا و اتنادى فى القاهره إن " جنود الحلقه " يتجمعوا يوم الاربع 10 نوفمبر عند بيت الامير يشبك الدوادار فإتخضت الناس. و اتنادى فى نواحى القاهره بخروج المصريين لمحاربة العدو الأكبر تيمورلنك اللى بعد سوريا حاييجى على مصر " يخرب بلادكم، ويقتل رجالكم و اطفالكم، ويسبى حريمكم " فإتفزع الناس اكتر ما كانوا مفزوعين. راح السلطان الناصر فرج و الامرا و الخليفه العباسى فى القاهره و القضاه الاربعه اللى كان من ضمنهم ابن خلدون على الريدانيه (القاهره) قبل تجميع كل الجيش و امر السلطان قاضى القضاه و عدد من الامرا انهم يسبقوه على دمشق. و عين الامير " تمراز الناصرى " نايب غيبه فى مصر.

فى 22 نوفمبر اتنادى فى نواحى مصر و أريافها فى شمالها و صعيدها بتجميع العسكر للخروج لمحاربة المغول و بعدها بتلت تيام اتحركت طلايع الجيش بقيادة الامرا و بعدها بيومين خرج السلطان ببقية عسكر مصر.

فى 29 نوفمبر سمع الدمشقيه ان قوات تيمورلنك قربت من حمص فإتخضوا وابتدوا يستعدوا و خبى الناس فلوسهم فى قلعة دمشق و وصلت ناس من بعلبك و نواحيها بستاتهم و عيالهم و مواشيهم بعد ما هربوا لما عدى تيمورلنك على مناطقهم فخرجت أعداد من سكان دمشق من المدينه و هربوا.

وصول السلطان دمشق
دخل السلطان غزه فى 7 ديسمبر و انضمت ليه اعداد كبيره من السوريين اللى كانوا هربوا من سوريا فى اتجاه مصر و كمل مشواره بعدها بإسبوع. لكن لسؤ حظ السوريين لما السلطان خرج من مصر نشب نزاع فى القاهره مابين نايب الغيبه " تمراز الناصرى " و الأستادار " يلبغا السالمى " وقام صراع بينهم و اتدهورت الأحوال فى القاهره.

دخل السلطان دمشق فى 23 ديسمبر و قعد فى قصر الأبلق وبعدها بأربع تيام وصلت طلايع المغول فطلع لهم السلطان عسكر يحاربوهم فخرجوا ليهم و غلبوهم ، لكن يوم 1 يناير 1401 وصل تيمورلنك قطنا على راس جيشه الضخم فخرج له السلطان يوم 4 يناير لكن ميسرة جيشه اتغلبت و حاول تيمورلنك ياخد دمشق لكن اتصدت له عسكر مصر. كل ده و النزاع القايم بين " تمراز الناصرى " و " يلبغا السلمى " بيكبر وبيزيد ضراوه فى القاهره لغاية ما وصلت اخبار للسلطان فى سوريا بإن فيه امرا فى مصر عايزين يعزلوه و انه لازم يرجع مصر قبل فوات الاوان. و فى الغضون دى بعت تيمورلنك للسلطان يطلب الصلح و الافراج عن امير مغولى اسمه " طلمش " كان اتقبض عليه فى عهد السلطان الظاهر برقوق و اتسجن فى القاهره فى مقابل انه يفرج عن النواب و الامرا اللى قبض عليهم المغول فى حلب ، لكن السلطان ماوافقش على الصلح و استمرت المعارك و اتقتل فيها مرزه شاه ابن تيمورلنك.

رجوع السلطان مصر

فى 26 يناير اختفى عدد من الامرا و المماليك السلطانيه و اتقال انهم رجعوا القاهره عشان يخلعوا السلطان و ينصبوا مكانه " الشيخ لاجين " فإتخض السلطان و الامرا و قرروا يرجعوا مصر بسرعه قبل وصول الامرا المتمردين للقاهره و فعلاً من غير ما حد يدرى مشى السلطان من دمشق و معاه الامرا فى نص الليل يوم 4 فبراير و اتجهوا لمصر و فى السكه قدروا يلحقوا الامرا المتمردين فى غزه و كملوا المشوار على القاهره و اتخضت الناس فى القاهره لما لقيوا السلطان و الامرا رجعوا فى حاله وحشه.

فى دمشق قام الناس الصبح و مالقيوش السلطان ولا امرا مصر فماكانش قدامهم غير انهم يواصلوا محاربة تيمورلنك و دارت معارك قدام اسوار دمشق لغاية ماوصل رسل من عند تيمورلنك ونادوا من تحت السور بإن " الامير (تيمورلنك) طالب الصلح فإبعتوا راجل عاقل عشان يكلمه فى الموضوع " فإختار الدمشقيين قاضى القضاه " تقى الدين ابراهيم ابن مفلح الحنبلى " عشان يقوم بالمهمه فدلدلوه من السور و راح لتيمولنك. تيمورلنك اللى كان معروف بالمكر قدر يخدعه و يضحك عليه بالكلام المعسول و قاله " دى بلاد الأنبيا و انا عتقتها عشانهم " . صدق " ابن مفلح " كلام تيمورلنك و رجع لدمشق منبهر بكلام تيمورلنك و قعد يقول للناس يوقفوا القتال و فيه ناس رفضوا كلامه لكن انتهى الموضوع على الأخد برأى " ابن مفلح " و ان اللى يخالف رأيه حايتعدم. و بعت تيمورلنك رسول طلب " الطقزات " و دى كانت عباره عن تسع انواع من الأكل و الشرب و الهدوم و الماشيه كانت عاده عند تيمورلنك انه ياخدها من المدن اللى بتستسلم له كدليل على الصلح فإستدعى " ابن مفلح " أعيان دمشق و قرروا انهم يبعتوا " الطقزات " لتيمورلنك ، لكن نايب قلعة دمشق ماوافقش على اللى بيعملوه و هددهم بإنه حايحرق دمشق على روسهم لو استمروا فى اللى بيعملوه لكن ما أخدوش بكلامه و بعتوا " الطقزات " و اتدلدل " ابن مفلح " و عدد من الأعيان و غيرهم من سور دمشق و راحوا باتوا فى معسكر تيمورلنك و رجعوا دمشق تانى يوم بعد ما وزع تيمورلنك عليهم الوظايف و المناصب و اداهم فرمان الامان لأهل دمشق وفيه تسع شروط فقروها للناس فى الجامع الأموى و فتحوا باب صغير فى سور دمشق دخل منه مندوب لتيمورلنك و قعد عليه.

ابن مفلح

فضل " ابن مفلح " يحبب الناس فى تيمورلنك و يقول لهم عن محاسنه و فضايله و يحثهم على تجميع المليون دينار اللى طلبها تيمورلنك كشرط من شروط الصلح ، و بعد ما جمع الناس المبلغ راح " ابن مفلح " و جماعته لتيمورلنك و حطوا المبلغ قدامه فبص له تيمورلنك و غضب و مارضيش بيه و طردهم من عنده و بعدين بلغهم إن المطلوب هو " الف تومان " و التومان الواحد كان عباره عن 10.000 دينار دهب و قالهم اكمن سعر الدينار عند المغول بيختلف فيبقى المبلغ المطلوب هو 10.000 الف دينار ، و ان ده مبلغ على اهل دمشق مايدخلش فيه الحاجات اللى سابوها عسكر مصر فى دمشق لإن دى غنايم لتيمورلنك ، و انهم كمان لازم يسلموا فلوس التجار و غيرهم اللى هربوا من دمشق ، و كل الحصنه و البغال و الحمير و الجمال و كل الأسلحه بغض النظر عن انواعها.
رجع " ابن مفلح " و جماعته على دمشق و امروا الناس بتجميع المبلغ و قرروا عشر دراهم على كل راس فى دمشق بغض النظر عن السن او الجنس و اخدوا ايجارات البيوت و مبالغ من فلوس الأوقاف و اتضر الدمشقيين ضرر كبير و بقى اللى مايدفعش يتعاقب و ارتفعت الاسعار و قل القوت و اتنكب الناس نكبه كبيره. كل ده و نايب قلعة دمشق متحصن فى القلعه وقوات تيمورلنك محصراه فولع نار فى المنطقه ما بين القلعه و الجامع الأموى و فضل على الحال ده لغاية لما مالقاش مفر من الاستسلام هو كمان بعد ما اتحاصر حوالى شهر فدخل عسكر تيمورلنك القلعه و منع المغول الناس من الخروج من دمشق.

محرقة دمشق
بعد " ابن مفلح " ماجمع المبلغ راح بيه على تيمورلنك لكن المبلغ اترفض تانى و اتقاله " المبلغ ده بحسابنا هو 3000 الف دينار ، فيبقى فاضل عليكم 7000 الف دينار، و الظاهر انكم مش قادرين توفوا ". ابن مفلح قالهم إن اهل دمشق خلاص مابقاش حيلتهم لا دينار و لا درهم فإتغاظ منه تيمورلنك و قبض عليه هو و جماعته و بعد ماحطهم فى الحديد امرهم يرسموا له خريطة دمشق بكل سككها و حواريها فرسموها له فأخد الخريطه و قسم المدينه على الامرا بتوعه ، و راح كل امير على الحته الل اتخصصت له و وقف فيها بعساكره و طلب من سكانها يسلموه فلوسهم. اللى ما قدرش يسلم حاجه نكلوا بيه و عذبوه بالشوى على النار او تعليقه بالمشقلب او عصر اعضاءه او حط خرقه فيها تراب ناعم فى مناخيره و غير كده من طرق التعذيب اللى برع فيها المغول ، و فوق كده كان اللى بينكلوا بيه بيغتصبوا ستاته و بناته و حتى ولاده الصبيان فى نفس الوقت و هو بيتعذب . استمر التنكيل تسعتاشر يوم ماتت فيها اعداد ضخمه من الدمشقيين من كتر التعذيب و كمان من الجوع ، و بعد ما اتأكد المغول ان مفيش حاجه اكتر من اللى أخدوه من الناس ممكن تتاخد رجعوا لتيمورلنك فأهدى دمشق لعسكر الامرا فدخلوها و هما رافعين سيوفهم و نهبوا كل حاجه فيها و سبوا كل ستاتها و اسروا كل الرجاله و الأولاد و ربطوهم كلهم بالحبال لكن سابوا الرضع والأطفال اللى عندهم اقل من خمس سنين ، و بعدين امر تيمورلنك بحرق دمشق فولعوا النار فى البيوت و اكمن كان يوميها فيه ريح انتشرت النار فى كل دمشق بسرعه و فضلت تحرق فيها لمدة تلت ايام.

يوم السبت 19 مارس 1401 مشى تيمورلنك من دمشق بالفلوس و الأسرى و الستات السبايا والغنايم بعد ما قعد 80 يوم و سابها محروقه و عباره عن أطلال بعد ما اتدمرت مبانيها و وقع سقف الجامع الأموى و اتفرشت ارض دمشق بجثث القتلى و ما فضلش فيها غير اطفال صغيريين لا حول لهم و لا قوه ، و بيتقال إن تيمورلنك قبل ما يمشى من دمشق امر بتجميع اطفال دمشق و الرضع بره السور فلموهم العساكر و حطوهم زى ما طلب و كانوا حوالى 10.000 طفل ، فراح تيمورلنك على هناك و وقف يتأمل فيهم و بعدين امر الخياله بسحقهم بحصنتهم بقوله : " سوقوا عليهم الخيل " ، فإتقتلوا كلهم تحت حوافر الحصنه و لما الامرا لاموه على العمله دى رد عليهم و قالهم : " استنيت لغاية ما ربنا ينزل على قلبى فيهم رحمه ، لكن الرحمه ما نزلتش ". تيمورلنك كان بيقول : " أنا غضب الرب فى ارضه، يسلطنى على من يشاء من خلقه ".

بعد ماانسحب تيمورلنك بجيشه هاجمت جيوش الجراد سوريا و اكلت الزرع و ماسابتش للسوريين حاجه ياكلوها فعمت فيهم المجاعه.




</doc>
<doc id="25394" url="https://arz.wikipedia.org/wiki?curid=25394" title="ابن خلدون">
ابن خلدون



</doc>
<doc id="25396" url="https://arz.wikipedia.org/wiki?curid=25396" title="غزو سوريا (1259)">
غزو سوريا (1259)

غزو سوريا سنة 1259 هو غزو المغول لسوريا بقيادة هولاكو سنة 1259 - 1260م. بعد ما استولى المغول على بغداد سنة 1258 راحت جيوشهم على سوريا و استولت على مدنها.

فى سنة 1258 استولى هولاكو على بغداد و قضى على الخلافه العباسيه ، و فى سنة 1259 راح على ماردين و بعدين حاصر ميافارقين . الناصر يوسف حاكم دمشق بعت ابنه الملك العزيز لهولاكو بهدايا عشان يرضيه و يستعطفه و يساعده فى الاستيلاء على مصر ، لكن هولاكو رد عليه بجواب جه فيه : " إذا وقفت على كتابى هذا فسارع برجالك وأموالك وفرسانك الى طاعة سلطان الارض شاهنشاه روى زمين، تامن شره وتنل خيره... ولا تعوق رسلنا عندك كما عوقت رسلنا من قبل، فإمساك بمعروف او تسريح بإحسان، وقد بلغنا أن تجار الشام وغيرهم انهزموا بأموالهم وحريمهم الى مصر، فإن كانوا فى الجبال نسفناها، وإن كانوا فى الارض خسفناها ".

لما قرا الناصر يوسف الكلام ده اتفزع و بعت حريمه على الكرك عند الملك المغيث عمر ولما عرف السوريين فى دمشق الأخبار صابهم الرعب و ابتدوا يهربوا على مصر و كان الوقت شتا و الجو برد فمات منهم ناس كتيره فى السكه و أكترهم نهبهم قطاعين الطرق. و لما عرف الناصر يوسف إن المغول حا يهجموا على سوريا طوالى بعت كمال الدين بن العديم على مصر بجواب يستنجد فيه بجيشها.

طلع هولاكو من بغداد و راح على ديار بكر و منها على آمد فى طريقه لحلب. و فى السكه حاصر حران بالمجانيق و استولى عليها ، و عدت عساكر من جيشه نهر الفرات و نهبوا القرى. لما عرف اهل حلب إن الجيش المغولى جى عليهم قرروا انهم يسيبوها فهربت أعداد منهم. فضل المغول يقربوا من حلب و دخلوا فى معارك مع العساكر السوريين اللى خرجوا يحاربوهم و قتل المغول منهم اعداد كبيره. مع تقدم الجيش المغولى زاد فزع الناصر يوسف و قرر انه يقابل هولاكو بنفسه و راح قعد فى " برزه " ، و فى نفس الوقت بعت جواب للملك المغيث فى الكرك و لقطز سلطان مصر يستنجد بيهم.

الامرا بقوا مرعوبين لكن الامير زين الدين الحافظى وزير الناصر يوسف فضل يعظم و يمجد فى هولاكو واقترح على الناصر يوسف ان احسن حاجه انه يهادنه و يدخل فى طاعته. لكن فى الغضون دى استولى هولاكو على قلعة حران و نواحى حران و مابقاش قدامه غير انه يروح على حلب فلما سمع الناصر يوسف الأخبار دى بعت مراته و ابنه و فلوسه على مصر و هربت وياهم ستات الامرا و اعداد كبيره من الناس وفضل الناصر يوسف فى دمشق مع طايفه من الامرا لغاية ما سمع ان هولاكو استولى على البيره و أخد قلعتها فإبتدوا السوريين فى دمشق و غيرها يبيعوا فى حاجتهم بأبخس الأتمان و يهربوا و ماتت منهم اعداد ضخمه فى السكه لمصر من شدة برد الشتا.

فى ديسمبر 1259 /محرم 658هـ وصل هولاكو لحلب. امير حلب كان الملك المعظم تورانشاه ابن السلطان صلاح الدين الأيوبى . لما وصل المغول لاسوار حلب بعت هولاكو لتورانشاه يطلب منه تسليم المدينه فلما رفض حاصر المغول الأسوار و اقتحموا المدينه بعد سبع تيام و قتلوا اعداد كبيره من الحلبيين و سبوا ستتاهم و اسروا عيالهم و نهبوا فلوسهم و ممتلكاتهم. استمرت المجزره خمس تيام و ملت الجثث ارض المدينه فبقوا المغول يمشوا فوق الجثث من كترتها. بيتقال إن المغول اسروا و سبوا اكتر من 100 الف راجل و ست و عيل. لكن قلعة حلب ما استسلمتش فحاصرها هولاكو لغاية ما استولى عليها فى 25 يناير 1260 و خربها هى و كل اسوار حلب و جوامعها و بساتينها لغاية ما بقت المدينه خرابه لدرجة إن المؤرخ المؤرخ بدر الدين العينى وصفها بإن شكلها بقى زى " الحمار الأجوف " . سمح هولاكو لتورانشاه بالخروج من حلب من غير ما يتعرض له إكمنه كان كبير فى السن لكن اتوفى بعدها سقوط حلب بأيام.

لما وصلت اخبار وقوع حلب فى ايدين المغول و اللى حصل فيها لدمشق اترعبت الناس و باعوا اللى حيلتهم بأبخس الأتمان و هربوا من المدينه هايمين على وشوشهم و فى اخر يناير ساب الناصر يوسف هو و اتباعه " برزه " و هربوا فى اتجاه مصر و سابوا دمشق من غير دفاعات مع انه الاول كان حصنهابأعداد من العربان و التركمان. لما شاف اللى فضلوا فى دمشق ان الناصر يوسف هرب اترجوا رجه كبيره و بقى زى ما يكون يوم القيامه حصل فى دمشق و ابتدوا يهربوا هما كمان وهما مرعوبين و وصل سعر تأجير الجمل لسبعميت درهم فضه.

امير حمص الأشرف موسى إنضم لهولاكو ، و الملك المنصور امير حماه هرب هو و حريمه و عياله على مصر. و بعد ستاشر يوم من أخد حلب وصل المغول دمشق.

الوزير زين الحافظى قفل ابواب دمشق و قرر هو و الأعيان الإستسلام من غير حرب و تسليم المدينه للمغول فسلموها لفخر الدين المردفائى و ابن صاحب أرذن و الشريف على اللى هولاكو كان بعتهم للناصر يوسف و هو فى " برزه " فلما استلموها بلغوا هولاكو فبعت مندوبين مغول عشان يستلموها. استلم المندوبين دمشق و رجعوا لهولاكو و معاهم القاضى محى الدين بن الزكى فعينه قاضى على سوريا ورجع دمشق و لم الفقها و الناس فى الجامع الأموى و قرا لهم فرمانات هولاكو ، و فى 29 فبراير وصل مغول بقيادة كيتو بوقا نوين و قرا للسوريين فرمان الامان.

خرجت جموع المغول و شنت غارات فى نواحى سوريا و الشام و قتلوا و اسروا و سبوا الرجاله و الستات و نهبوا المدن و القرى و رجعوا دمشق و باعوا المواشى اللى نهبوها. ولما شاف المسيحيين نصرة المغول ابتدوا يعتدوا على الجوامع و المسلمين فجابوا خمور و رشوها على المسلمين فى الشوارع و على ابواب الجوامع و امروا اصحاب الدكاكين انهم يقفوا لما يشوفوهم معديين بالصليب و قعدوا يهتفوا : " ظهر الدين الصحيح دين المسيح " . التصرفات الوحشه دى بطبيعة الحال كلفتهم الكتير بعد طرد المغول من سوريا. و وصل الاشرف موسى اللى انضم لهولاكو و فى ايده مرسوم ان هولاكو عينه نايب فى دمشق و الشام فوافق كيتو بوقا و بقى الأشرف هو اللى بيدير دمشق لحساب المغول.

والى قلعة دمشق بدر الدين بن قرمجاه و الامير جمال الدين بن الصيرفى ما عجبهمش الخيانات اللى بتحصل فقرروا انهم يقاوموا و ما يستسلموش فقفلوا ابواب القلعه على نفسهم فلما شاف كتبغا اللى عملوه راح مع عساكره على القلعه و حاصرها بأكتر من عشرين منجنيق و استمر الحصار و ضرب القلعه لغاية ما استسلمت فى 25 ابريل 1260 فدخلها المغول و خربوها و نهبوا كل اللى لقوه فيها و ولعوا نار فى اركان منها و هدوا ابراج و كسروا الالات اللى كانت فيها ، و بعد ما خلصوا منها راحوا على بعلبك و خربوا قلعتها و دمروا بانياس و قتلوا اللى كانوا فيها و نهبوها.

الناصر يوسف حاول يدخل مصر لكن السلطان قطز منع دخوله لكن سمح للاجئين السوريين و لمراته و ابنه اللجؤ لمصر و أخد منهم المجوهرات و الكنوز اللى هربوها و ضافها للمجهود الحربى و الضرايب و التبرعات اللى دفعها المصريين عشان تقوية الجيش المصرى اللى طالع يحارب المغول. فضل الناصر يوسف هايم فى الصحرا جنب غزه لغاية ما قبض عليه المغول و ودوه لهولاكو فعاش عنده هو و حوالى 300 سورى و وعده هولاكو انه حا يعينه ملك على مصر بعد ما يستولى عليها لكن حلم هولاكو ما تحققش و هزم الجيش المصرى المغول فى معركة عين جالوت فى 3 سبتمبر 1260 و اتعدم كيتو بوقا و اتبعتت راسه على القاهره ، و دخل المظفر قطز دمشق و حرر سوريا من المغول و ضمها للسلطنة المملوكيه فى مصر و طارد فلول المغول لغاية ما طلعهم من الشام. خرج مسلمين من اللى اعتدى عليهم المسيحيين وقت الاحتلال المغولى و هاجموا بيوت المسيحيين و هدموا كنيسة اليعاقبه و كنيسة مريم و قتلوا اعداد من المسيحيين اللى اعتدوا عليهم و على جوامعهم و اهانوهم وقت الاحتلال لكن العسكر اتدخلوا و قدروا يوقفوا الموضوع و اتعدم عدد من المسيحيين اللى اعتدوا على المسلمين و ممتلكاتهم و اتقرر على غيرهم دفع تعويضات على الخساير .

اتنكد هولاكو و غضب على الناصر يوسف و السوريين اللى كانوا عنده بحجة انهم ما ساعدهوش كفايه ضد مصر و أعدمهم كلهم .




</doc>
<doc id="25403" url="https://arz.wikipedia.org/wiki?curid=25403" title="غزو سوريا (1299)">
غزو سوريا (1299)

غزو سوريا سنة 1299 هو غزو المغول لسوريا بقيادة " غازان " سنة 1299-1300م / 699هـ بعد معركة وادى الخزندار و انسحاب الجيش المصرى على مصر.

فى سنة 1299 عدى المغول نهر الفرات بقيادة غازان فخرج السلطان الناصر محمد بن قلاوون من القاهره بعسكر مصر لنجدة سوريا و اشتبك بالجيش المغولى فى معركه اسمها " وادى الخزندار " او " معركة حمص التالت " إكمنها كانت فى سوريا جنب حمص. رغم ان المغول اتكبدوا خساير ضخمه لكن قدروا فى الاخر انهم يحسموا المعركه لصالحهم و اضطر الناصر محمد إنه ينسحب على مصر فإجتاح المغول سوريا.

دخل المغول حمص و نهبوها و راحو على دمشق و فى 26 ديسمبر 1299 لما عرف الدمشقيه إن المغول فى السكه صابهم رعب كبير و ابتدوا يهربوا من المدينه و هما مفزوعين و ساب التجار دكاكينهم و فلوسهم و جريوا مع اللى بيجروا و هرب المساجين من السجون و اتزحمت ابواب دمشق و ماتت ناس كتيرة من التدافع و الوقوع تحت الرجلين و انتشر اللى هربوا فوق الجبال و فى القرى و هربت أعداد كبيرة على مصر.

اللى ما قدروش يهربوا احتموا جوه الجامع الأموى و قرروا انهم يبعتوا حد يستعطف غازان و يطلب منه الامان فخرج قاضى القضاه بدر الدين بن جماعه و الفقيه احمد بن تيميه مع جماعه من أعيان دمشق و راحوا لغازان و قابلوه يوم الاتنين 28 ديسمبر و ركع له عدد منهم و باسوا له الارض فجاب غازان ترجمان عشان يترجم له كلامهم فقالوله انهم جم عشان يطلبوا منه الامان فقالهم انه بعت الامان لدمشق و مشاهم من عنده فرجعوا على دمشق.

يوم الخميس 31 ديسمبر وصل اربع مندوبين من غازان و معاهم فرمانه و بعدها بيومين وصل اسماعيل التترى و راح على الجامع و اتلم الدمشقيين و قرا لهم الفرمان فإبتدوا يلموا الحصنه و البغال و الفلوس اللى طلبها غازان عشان يعتقهم.

بره دمشق نهب المغول القرى و المزارع و دخل غازان دمشق يوم 4 يناير 1300. استسلمت دمشق للمغول لكن قلعة دمشق ما استسلمتش و احتمى فيها واليها سنجر المنصورى ( أرجواش ) مع عدد من الامرا و رفضوا التسليم فراح اسماعيل التترى للقضاه و الأعيان و هددهم بإن المغول حايضطروا ينهبوا دمشق و يقتلوا الناس اللى فضلت فيها لو القلعه ما استسلمتش فراحوا على القلعه و طلبوا من الامير سنجر انه يسلم القلعه للمغول و فضلوا رايحين جايين لغاية ماشتمهم و هذأهم فمشيوا و إبتدى قلق الناس و خوفهم يزيد.

فى خطبة الجمعه يوم 8 يناير خطب السوريين لغازان على منبر دمشق بإسم و ألقاب " السلطان الأعظم سلطان الاسلام والمسلمين مظفر الدنيا والدين محمود غازان " ، و اتقرا فرمان تعيين الامير قبجق والى للمغول على دمشق و حلب و حماه و حمص و القرى التابعه ليهم و فرح السوريين و رشوا عليه دلااهم و دنانير. و تانى يوم ابتدى المغول و الأرمن ينهبوا الصالحيه اللى جنب دمشق و حرقوا الجوامع و المدارس و المبانى و قتلوا و اسروا و سبوا رجاله و ستات وصل عددهم لـ 9900 ، و الناس اللى قدرت تهرب راحت على دمشق متبهدله و حالتها وحشه.

و بعد ما المغول خلصوا من الصالحيه راحوا على " المزه " و " داريا " و نهبوهم و قتلوا ناس فيهم ، فراح ابن تيميه لغازان فى تل رلاهط عشان يشتكى لكن غازان ما إهتمش و بعته للوزرا سعد الدين و رشيد الدين فقالوله إن المطلوب هو " الفلوس " فمشى.

فضل المغول ياخدوا فلوس من السوريين و يطالبوا بفلوس أكتر ، و بدأوا يركبوا منجنيق فى الجامع الأموى عشان يضربوا بيه قلعة دمشق فلما شافهم الامير سنجر من القلعه بعت مجموعه من أتباعه هجموا على الجامع فجاءه و كسروا الحاجات اللازمه للمنجنيق قبل المغول ما يركبوه لكن المغول ركبوا منجنيق تانى و حرسوه ، و حولوا الجامع الأموى لكباريه بيسكروا و بيزنوا فيه لدرجة ان ساعات مااتعملتش فيه صلاة العشا ، و نهب المغول المنطقه اللى حوالين الجامع فبعت الامير سنجر واحد عشان يقتل المنجنيقى فدخل الجامع على سهوه بسكينه و هرب على القلعه و بدأ الامير سنجر يهدم المبانى اللى حوالين القلعهعشان المغول ما يستخبوش فيها و هو بيقاومهم و اتحرقت مبانى و مدارس كتيره.

اتدهورت الحاله فى دمشق و بقوا الناس مزنوقين ما بين غلا اسعار الأكل ومطالبة المغول بفلوس أكتر ، و عين المغول ناس مختصين فى جمع الضرايب من التجار فى الأسواق و اللى ما كانش بيدفع كان بيتعذب و بيتنكل بيه و اتنهبت الممتلكات و اتقتلت اعداد كبيره من السوريين فى أحياء دمشق و يتقال ان عدد القتلى وصل لحوالى 100.000. و اتملت خزاين غازان بالفلوس و ده كان غير الهدوم و الاسلحه و الحصنه و البغال و الغلال و غير الحاجات اللى نهبها عسكر المغول. و امر غازان السوريين بتسليمه الحصنه و الجمال فسلموه حوالى عشرين الف حيوان. وبعد غازان ما لقى ان السوريين ماعادش حيلتهم حاجه يدفعوهاله ساب جقمق نايبه على دمشق و عين امرا تانيين كنواب ليه ف حلب و حماه و حمص و صفد و طرابلس و الساحل و عين قطلوشاه مشرف على سوريا و الشام ، و بعد ما اطمن ان سوريا خلاص بقت تحت حكم المغول ساب سوريا و مشى فى 5 فبراير 1300.

بعد ما مشى غازان استمر المغول فى نهب البيوت و السوريين و حرقوا مبانى و مدارس كتيره من ضمنها المدرسه العادليه و نهبوا الأغوار. و فضلت عمليات النهب شغاله لغاية ما قطلوشاه ما مشى من سوريا فى 25 مارس 1300 و ساب قبجق يديرها.

اتملت القاهره و مدينة مصر باللاجئين السوريين لدرجة ان ماعدش فيه بيوت ممكن تستوعب اعدادهم فعاشت اعداد منهم فى القرافه و حوالين جامع ابن طولون و نواحى الحسينيه.

فضل الحال على كده لغاية الناصر محمد بن قلاوون ما قدر ينظم جيش مصر و يعيد تسليحه من تانى و ابتدى امرا و عسكر مصر يتدفقوا على سوريا و السوريين بيدعوا و مستنيين وصول الجيش المصرى. و فعلاً ظهر جيش مصر فجاءه فى سوريا تحت قيادة الناصر محمد فى 20 ابريل 1303 و اصطدم بجيش المغول اللى كان بيقوده قطولشاه فى معركه تاريخيه كبيره اتسمت " معركة مرج الصفر " انهزم فيها المغول اللى اتخضوا لما عرفوا ان الجيش اللى بيحاربوه هو جيش مصر ، و بهزيمة المغول اتحررت سوريا.




</doc>
<doc id="25422" url="https://arz.wikipedia.org/wiki?curid=25422" title="عادل عبد الرحمن">
عادل عبد الرحمن

عادل عبد الرحمن هو فنان تشكيلى وأكاديمى تربوى و صحفى وناقد تشكيلى و كاتب قصصى مصرى معاصر اتولد فى حى شبرا القاهرة سنة 1958م. اخد بكالوريوس التربية الفنية، سنة 1982 و ماجستير، سنة 1987م و دكتوراه الفلسفة أكاديمية الفنون الجميلة ميونيخ ألمانيا مع جامعة حلوان 1994م. درس فى اكاديمية الفنون ميونيخ من 1991 لـ 1997م. هو دلوقتى استاذ ورئيس قسم التصميم الجرافيكى فى كلية التربية الفنية، جامعة حلوان. شارك فى أكتر من 100 معرض مشترك و عنده 25 معرض خاص على المستوى المحلى و الإقليمى و الدولى. ساهم فى تأسيس جماعة الضوء فى ألمانيا سنة 1991م. عنده عدد مؤلفات فى مجالات الفن التشكيلى. كتب فى الجرايد والمجلات مقالات عديدة فى النقد والتذوق الفنى والسياسة وله كتابات ادبية منشورة و قدم برامج تلفزيونية عن تنمية التفكير الابتكارى ، وأشرف على وناقش وحكم وأجاز اكثر من 300 بحث ماجستير ودكتوراه وبحوث ترقية وكتب . صمم و نفذ واجهة متحف "اوفينج القومى" (Uffing) فى ألمانيا. صمم شهادات التقدير و المشاركة بتاعة مهرجان القاهرة السينمائى الدولى. عمل تصميمات منظمة العفو الدولية عشان خدمة أغراضها الانسانية. صمم خرايط و پوسترات اعلانات و أغلفة كتب و شعارات. كتب عن اعماله و سيرته الذاتية مؤلفات إتنشرت فى امريكا و دول أوروبا بلغات كتيرة.


عمل مؤلفات كتير، كُتب ومقالات وأبحاث، منها:

اشترك فى معارض جماعية كتير اللى اتعملت من وقت ما إتخرج، منها:

عمل اتنين وعشرين معرض خاص فى مجالات (التصوير الزيتى والكمبيوتر جرافيك والتصوير الضوئى):




</doc>
<doc id="25444" url="https://arz.wikipedia.org/wiki?curid=25444" title="الحمله المصريه لاغلاق قنوات التطرف">
الحمله المصريه لاغلاق قنوات التطرف

الحمله المصريه لإغلاق قنوات التطرف هى حركه على الفيسبوك ظهرت سنة 2010 بتطالب بقفل مصر لبث القنوات الفضائيه اللى بتنشر روح الكراهيه بين الناس و بتحرضهم ضد بعض عن طريق استغلال الدين. فى عصر البترو-دولار و شيوخ الزيت و شيوخ الفتاوى ظهرت القنوات الفضائيه بأعداد كبيره.

بيقول اصحاب الحركه ان القنوات دى بتنشر الكراهيه ضد غير المسلمين و ضد المسلمين اللى من طوايف تانيه و طبعاً المسلمين الى بيسموهم المتطرفين علمانين ( قصدهم عالمانين ) . و كل اللى ما بتتوافقش اراءهم و افكارهم مع افكار المتطرفين اللى بيعتقد البعض انها من بقايا عصور الظلام. الحركه بتشير كمان لنظره المتطرفين للستات و اعتبارهم إنهم اقل من الرجاله. بيقول الكاتب و المحلل مأمون فندى عن حالة اندماج فئه من المصريين فى التطرف اللى ساد منطقة الشرق الأوسط حوالين مصر : " لأن الكثير منهم عاد من السفر للقمة العيش بإسلام اخر غير الاسلام المصرى، كالاسلام الباكستانى للقادمين من سفرهم لأوروبا، والإسلام الخليجى لمن عملوا فى الخليج " .

التطرف الدينى فى مصر بطبيعة الحال مش مقتصر على فئات من المسلمين بس لكن فيه فئات من المسيحيين المتطرفين لكن الخطوره هو وجود قنوات بتنشر الكراهيه بإسم الدين مستغله ظروف الناس الإقتصاديه و حسن نيتهم و امكانية تصديقهم لحاجات بسبب الجهل او قلة المعلومات. المنطقه العربيه حوالين مصر فيها صراعات دينيه و اثنيه خطيره بيتحاول تصديرها لمصر و حشر المصريين مسلمين و أقباط فيها وصلت لدرجة تهديد للأقباط فى مصر عن طريق جهات خارجيه و دى حاجه عمرها ما حصلت فى تاريخ مصر قبل كده و الهدف هو حشر المصريين فى الصراعات الدايره بره مصر ، غير كده بيلعب المتطرفين المسلمين و المسيحيين فى الخارج دور كبير فى خلق حاله من التوتر بين المسلمين و المسيحيين جوه مصر عن طريق الإعلام و الانترنت معتمدين على الجهات اللى بتإويهم فى المنطقه العربيه و الغرب.

فى اكتوبر 2010 وقفت إدارة الشركة المصرية للأقمار الصناعية (النايل سات) بث حوالى 15 قناة فضائية .

مجموعه الحمله المصريه لإغلاق قنوات التطرف بتتكون من مسلمين و مسيحيين قالوا فى صفحتهم :






</doc>
<doc id="25446" url="https://arz.wikipedia.org/wiki?curid=25446" title="ميت أبو غالب">
ميت أبو غالب

ميت ابو غالب مدينه فى مركز كفر سعد فى محافظة دمياط كانت فى الاصل قريه اتصنفت كمدينه سن 1998. و هى بلد قديمه من ايام الفراعنه و كانت مشهورة بصناعة المراكب و كان فيها مينا قديم للنقل عن طريق النيل.

البلاد اللى حواليها هيا كفر النازله و كفر ميت أبوغالب و كفر سعد البد و شرباص و كفر الشناوى.

ميت ابو غالب دلوقتى اتطورت وفيها اسطول نقل من اكبر اساطيل النقل البرى فى محافظه دمياط. ناس كتيره فى المدينه بيشتغلوا فى المعمار و المقاولات و كمان فيه عدد كبير شغالين فى الاستيراد و التصدير.

المدينه فيها سنترال ألى كامل و مدرسة ثانوى و مدرسة تجاره و مدرستين اعدادى و حوالى 8 مدارس ابتدائى و كذا معهد ازهرى. و فيها مستشفى مركز مجهز بإمكانيات حديثه و وحدة اسعاف فيها عربيتين اسعاف.


</doc>
<doc id="25462" url="https://arz.wikipedia.org/wiki?curid=25462" title="حرب">
حرب

الحرب هى صراع مسلح بيحصل بين بلدين او طايفتين او أكتر. الحرب ممكن تكون خارجيه بين بلدين مثلاً او داخليه بين فئتين مثلاً و ساعات النوع ده بيتعرف بإسم حرب اهليه.

فى الحروب بين البلاد بتستخدم الجيوش النظاميه المتدربه اللى بتستعمل اسلحه من فروع الجيش المختلفه زى القوات الجويه و المدرعات و المشاه و البحريه و غيرها و بيحاول كل طرف انه يدمر جيش الطرف التانى.

الحروب عادة اسبابها اقتصاديه (و ان كانت بتترفع فيها شعارات تانيه لتسويقها) بتحاول عن طريقها كل بلد انها تحصل على مكاسب اقتصاديه عن طريق مثلاً احتلال اراضى بيملكها الطرف التانى و فيها خامات طبيعيه او بتطل على البحر و بالتالى ممكن استخدامها لبنا موانى تنعش الحركه التجاريه.

الحروب فى الغالب بتدمر اقتصاد البلاد بسبب توجيه الإقتصاد لخدمة القطاع الحربى و بالتالى بتأثر تأثير سلبى كبير على حياة المواطنين العاديين فمن جهه بتعرض حياتهم للخطر و من جهه تانيه بتقلل قدراتهم الماليه و بتسبب نقص فى المواد اللى بيستهلكوها و منها الأكل، و ده غير تفشى الظواهر الاجتماعيه الوحشه.

زمان ماكانتش فيه قوانين بتحمى المدنيين و اسرى الحروب فكانت اعداد كبيره من المدنيين بيتقتلوا و بيتإسروا و بيتباعوا كعبيد فى حالات اقتحام المدن، و كانوا الجنود الاسرى بيتعاملوا عادة بوحشيه و بيتقتلوا بعد الاسر. القوانين الدوليه دلوقتى بتحاول تحمى المدنيين و العسكريين و فيه حركات بتناهض الحروب و بتنادى بحل المشاكل بين البلاد بطرق متحضره من غير اللجؤ للحرب اللى بتقضى على حياة الناس و على مواردهم.

مع التقدم التكنولوجى اتطورت الاسلحه اللى بتستخدم فى الحروب و بطبيعة الحال الدول المتقدمه فى التكنولوجيا و التصنيع بتملك اقوى الاسلحه.

الحرب العالميه الاولى و الحرب العالميه التانيه هما اشهر حروب العصر الحديث و اشتركت فيهم بلاد كتيره و كان من نتايجها قتل اعداد مهوله من البشر و تدمير مدن بالكامل.

منطقة الشرق الاوسط شافت حروب كتيره فى العصر الحديث خاضت فيها مصر اربع حروب كبيره هى حرب 1948، و حرب 1956، و حرب 1967، و حرب 1973. المحصله النهائيه للحروب دى كانت قتل اعداد كبيره من الناس و اضعاف الإقتصاد المصرى اللى ضعفه انعكس بطريقه سلبيه على المستوى المعيشى للناس.

من الحروب الضخمه اللى حصلت فى منطقة الشرق الاوسط فى القرن العشرين كانت الحرب العراقيه-الإيرانيه اللى استمرت حوالى عشر سنين و اتسببت فى مآسى كتيره وقتل اعداد كبيره من العراقيين و الايرانيين و كان من توابعها تدمير العراق بعد تطورات وصلت لغزوه عن طريق الامريكان.

الحرب العالميه التانيه كانت اخر الحروب بين البلاد الاوروبيه و بعدها قرر الاوروبيين ان التعامل بينهم و بين بعض يكون ايجابى و متحضر و فى صالح الشعوب الاوروبيه و قدرت اوروبا بالشكل ده انها تحقق تقدم اقتصادى كبير وصل لوحده اقتصاديه فى شكل السوق الاوروبيه المشتركه و بعدين الإتحاد الأوروبى اللى كانت من نتايجه ظهور اليورو كعمله اوروبيه موحده.

مصر من ناحيتها شافت ان حل مشكلتها مع اسرائيل ممكن يكون بطريقه سلميه متحضره فوقعت معاهدة سلام خرج بمقتضاها الجيش الاسرائيلى من سينا اللى احتلتها اسرائيل فى حرب 67 و بكده مصر و اسرائيل وفروا على شعوبهم نزيف الدم و الاقتصاد اللى كان ممكن يحصل لو استمرت الحروب بينهم و رحب العالم المسالم بالإتفاقيه اللى نهت حالة الحرب.


</doc>
<doc id="25480" url="https://arz.wikipedia.org/wiki?curid=25480" title="منى (حج)">
منى (حج)

منى "بتتنطق : منا" هى وادى و منطقه صحراويه موجوده شرق مكة بحوالى خمسه كيلومتر , فى السعوديه. مكانها موجود ما بين مكة و جبل عرفه , المنطقه معروفه لدورها المهم للى بيئدى مناسك الحج , بيبات فيها ملايين من الحجاج المسلمين لفتره مؤقته ف الحج كل سنة . فى وادى منى عند كوبرى الجمرات , اللى موجود فيه موقع رمى الجمرات , اللى بيتعتبر رمز لمقاومة الشيطان اللى بيوقع الناس فى المعاصى , و كمان تقليد للى عمله سيدنا ابراهيم لما الشيطان جاه عشان يقنعه انه يرفض اوامر ربنا لما امره انه يدبح ابنه الوحيد ف راح رامى عليه مجموعه من الجمرات فى نفس المكان اللى الحجاج بيرموا فيه الجمرات ف وادى منى. بيرمز رمى الجمرات السودا التخلص من الذنوب و المعاصى اللى الانسان عملها قبل ما يروح يحج و انه بينقى نفسه من ذنوبه و دا بيحصل ما بين طلوع الشمس و غروبها فى اخر يوم ف الحج.


</doc>
<doc id="25484" url="https://arz.wikipedia.org/wiki?curid=25484" title="يوم عرفه">
يوم عرفه

يوم عرفه يوم مهم و مقدس للمسلمين بيوافق اليوم التاسع من شهر ذو الحجة. فيه بيقف الحجاج المسلمين على جبل عرفة , اللى بيعتبر من اهم المناسك ف الحج, المسلمين اللى مش بيحجوا بيصوموا اليوم دا , الحجاج مش بيصوموا, اليوم دا بيعتبر مهم و مقدس للمسلمين عشان مؤمنين ان اخر اية فى القران و فى كتب مقدسه نزلت ف اليوم دا , {الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلاَمَ دِيناً}" - سورة المائدة" , ف يوم عرفه موافق يوم الجمعه و كمان مؤمنين ان الدعوات فيه مستجابه و ان صيام اليوم دا بيكفر الذنوب. تانى يوم بعد يوم عرفه العاشر من ذى الحجه بيبقى عيد الاضحى.اليوم دا بيتسمى ف مصر بيوم الوقفه.


</doc>
<doc id="25490" url="https://arz.wikipedia.org/wiki?curid=25490" title="عيديه">
عيديه

العيديه ، مأخوذه من مناسبة العيد ، عاده سنويه اسلاميه. الإحتفال بختم الشهر الكريم شهر رمضان المبارك, وهي هديه عباره عن مبلغ من المال او الطعام او الشوكلاته والحلويات وقتها صباح العيد 1 شوال.
تعود هذه العاده العربيه الاسلاميه منذ قرون قديمه


</doc>
<doc id="25498" url="https://arz.wikipedia.org/wiki?curid=25498" title="ابن سودون">
ابن سودون

نور الدين ابو الحسن على ابن سودون العلائى البشبغاوى المصرى ( القاهره، 1407 - دمشق، 1463م )، شاعر و كاتب مصرى مملوكى ساخر برع فى الكتابه باللغه المصرية و العربية. يعتبر من احسن الكتاب الساخرين الذين ظهروا فى تاريخ مصر. ولد ابن سودون فى القاهره سنة 1407 و درس على مشايخ و كتاب عصره فكانت ثقافته متنوعه و متفوقه فى كل فنون القول. اشتغل إمام فى جامع و شارك فى معارك عسكريه لكن اتجه لكتابة القصص و الأشعار و الأغانى المضحكه. سافر من مصر الى دمشق و اشتغل مخايلى لفن خيال الضل ، الذي برع فيه قبله بسنين " ابن دانيال " ، و توفى هناك.

توضح كتابات ابن سودون بالمصرى فى مواضيع من البيئه المصريه الخالصه مدى اندماج المماليك فى المجتمع المصرى و انهم اتمصروا و عاشوا فى مصر كمصريين و كانوا يتقنوا المصرى و العربى مثل ما توضحه كتابات ابن تغرى بردى و ابن إياس و غيرهم.

ولد ابن سودون فى عصر الدوله المملوكيه البرجيه فى عهد السلطان الخليفه العباسى القاهرى المستعين بالله العباس و توفى فى عهد السلطان الظاهر خشقدم ، و هكذا يكون عاصر إثنا عشر سلطانا من سلاطين مصر.

ابدع ابن سودون فى كتاباته بالمصرى و كانت كتاباته النثريه و اشعاره و خواطره و فلسفاته نابعه من تراث مصر و تعبير صادق عن حياة المصريين. ابن سودون كان ايضا موسيقى و هذا يوضحه شعره الغنائى الذي جاء على نظام الضروب الموسيقيه بالسجيه كالمواويل فى هذا العصر و لذلك كانت اشعاره يستسيغها المصريون و يحبونها.

ابن سودون كان له اسلوب مميز فى الكتابه فكان يعتمد على المفارقه و يكتب عن مواضيع عاديه جداً لا تحتاج الى ذكاء كبير لكن بطريقه توحى انها من عجائب الزمان و امور لم يسمع عنها احد و لا عرفها قبله ، و كان يبدأ الموضوع بطريقه جدية جداً حتى يشد انتباه السامع او القارئ و يجعله يركز فى الموضوع و بعدها يدخله فى حكايه تضحك و يوهمه انه فى موضوع غير عادى بطريقه تجعله يدخل فى نوبة من الضحك.

باحثين كثر كتبوا عن ابن سودون و اشعاره منهم الباحث " شوقى ضيف " فى كتابه " الفكاهة فى مصر ".

من مؤلفاته كتاب " نزهة النفوس ومضحك العبوس " و ديوان " فن الخراع ". يتكون كتاب " نزهة النفوس و مضحك العبوس " من خمس أبواب ، الباب الاول قصائد باللغة العربية الممزوجة بلهجة مصرية ، و الباب الثانى حكايات ، و الثالت قصائد باللهجة المصرية ، و الرابع زجل و مواويل ، و الخامس حكايات و نوادر. سواء المكتوب بالعربى او بالمصرى فالإثنين فيهم فكاهة لكن المصرى يتفوق بالالفاظ الجميله و الكلام الظريف من البيئه المصريه.

من كتاباته :

من كتاباته بالعربى :

و :

نثر :


</doc>
<doc id="25500" url="https://arz.wikipedia.org/wiki?curid=25500" title="روما القديمه: قيام و انهيار الامبراطوريه">
روما القديمه: قيام و انهيار الامبراطوريه

روما القديمه: قيام و انهيار الامبراطوريه () مسلسل دوكيمنترى (وثائقى) اتعمل سنة 2006 من انتاج الBBC.دوكيمنترى من نوعية الدوكيدراما , تجسيد الاحداث التاريخيه و تمثيلها زى اى نوع من الافلام, الوثائقى دا متقسم 6 حلقات بيتكلم و بيجسد فترات حرجه و مهمه متفرقه من تاريخ الامبراطوريه الرومانيه.الدوكيمنترى معمول زى اى مسلسل او فيلم بسيناريو و حوار معتمد على مراجع تاريخيه و مقابلات مع اساتذة جامعه مع تمثيل الاحداث و المعارك الحربيه.

""و الموضوع كله ابتدى باشهر رومانى ف التاريخ ...يوليوس قيصر , و ازاى خاطر بكل حاجه عشان يوقع الحكومه اللى كان بيخدمها و عمل ثوره فى روما"" _ الجملة الافتتاحيه لاول حلقة من المسلسل.

الحلقه بتبتدى بعد تمن سنين من بداية حملات يوليوس قيصر على بلاد الغال و بتبتدى الاحداث قبل معركة اليسيا لما قيصر كان محاصر قوات الغال اللى بقيادة ڤرسينجيتوريكس , اللى كان قائد المقاومة الغاليه ضد الرومان و قدر انه يوحد قبايل الغال كلها ضدهم, فى مدينة اليسيا, لما بقية القبايل الغاليه وصلت ,عشان ينجدوا ڤرسينجيتوريكس و يدمروا قيصر, و حاصروا جيش قيصر المتكون من 40,000 عسكرى بعد ما كان هو محاصر المدينه , و وصل عدد قوات الغال قريب من ربع مليون عسكرى, بس قيصر قدر انه يهزمهم برغم ان جيشه متحاصر و بيتهاجم من الناحية الشماليه و الجنوبيه ف نفس الوقت , بتعتبر المعركة دى من اشهر المعارك الحربيه و اشهر معركة ليوليوس قيصر اللى بتثبت بجد عبقريته الحربيه و بتورى انه ازاى كان بيحمس عسكره انهم يحاربوا و انه نزل شخصيا فى ارض المعركه و كان بيقوم العساكر اللى بتقع و اللى بيتراجعوا و يحمسهم و يزقهم تانى عشان يحاربوا.بعد ما المعركه خلصت و قدر قيصر انه يسيطر على بلاد الغال كلها.جمع جيشه و ادالهم خطبه حماسيه عن ازاى روما بقت فاسده و وعدهم ان حيخلص روما من حكامها الفسادين اللى بقى فيها و يرجع للناس اللى اتظلمت و حقوقهم ضاعت بسبب فساد الارستقراطيين , خصوصا اعضاء السينيت الرومانى زى كاتو و ماركوليس , اللى كانوا شايفين ان قيصر بقى عنده شعبيه كبيره جدا ف الشارع الرومانى و نفوذ سياسى كبير و الجيش بيحبه و كل دا بيمثل خطر ليهم و لمصالحهم و للجمهورية الرومانيه نفسها و عشان كدا امروا قيصر انه يفكك جيشه و يرجع على روما لوحده على طول , اللى وقتها فى الغالب حيتخلصوا منه, بس قيصر رفض الكلام دا فدخلت الجمهوريه الرومانيه ف حرب اهليه ما بين مؤيد لقيصر و المؤيدين لمجلس السينيت.اعضاء السينيت قدروا انهم يقنعوا پومپى , جنرال كبير و كان حليف سياسى لقيصر, انه يقود جيوش السينيت ضد قيصر. قيصر قدر انه يسيطر على روما بعد ما پومپى سحب جيوشه و تقريبا فضى البلد و راح على اليونان عشان يقوى جيشه هناك و عشان يستدرج قيصر ف حرب طويله ف الوقت نفسه قيصر فضل يقضى على ثورات ف اسبانيا.الحرب الطويله فعلا قدرت انها تعمل خساير لقيصر و كسبه ف معارك و حصل تمرد ف فليق من جيشه بسبب ان العساكر بقلهم كتير بيحاربوا و مخدوش مرتباتهم.ف الاخر قيصر بيتنصر على پومپى ف معركة . بعد المعركة دى قيصر قدر انه يسيطر على الجمهوريه الرومانيه كلها و ادا لنفسه منصب ديكتاتور مدى الحياه , الديكتاتور كان حاكم للجمهوريه الرومانيه بس لفتره محدوده, تقريبا الامبراطور الاول للامبراطوريه الرومانيه . بعد اربع سنين من حكمه اغتالوه ف مجلس السينيت بعد ما اتفق اعضاء فيه انهم يقتلوا قيصر عشان وصل لدرجه كبيره جدا من النفوذ و القوه و دا بيهدد الجمهوريه الرومانيه اللى هما عايزين يحافظوا على نظامها, بس بقتل قيصر الجمهوريه انهارت و ابتدى عصر الامبراطره ...
""دى القصه لما اقوى راجل ف العالم اتجنن و جاب الامبراطوريه ع الارض و قريب من الدمار." _ الجمله الافتتاحيه بتاعة تانى حلقه.

نيرو بيشوف حريق روما الكبير من ڤيلته فى انتيوم و رجع على العاصمه عشان يحاول انه ينقذ الموضوع , مستشهدين بمراجع قالت ان فيه ادله ان نيرو بعد ما الحريقه قامت حاول انه ينقذ الناس, بعد الحريقه و تدمير روما , سينكا الفيلسوف و مدرسه و هو صغير قاله ان الامبراطره بيحكوموا الارض زى ما الاله بتحكم الدنيا , و شجعه انه يبنى روما من اول و جديد و اعظم من القديمه كمان, نيرو اعلن انه حيبنى روما جديده مليانه معالم و تماثيل تليق بالامبراطوريه و تكون كلها مبنيه بالطوب و البلاط بدل ما كانت مبنيه بالخشب اللى ساعد ف انتشار الحريقه.بس تكاليف البنى الغاليه و اصرار نيرو ان كل حاجه تتبنى زى ما قال و تخيلها الامبراطوريه تقريبا فلست و مشروع البنى وقف , ف نيرو بعد نصيحه من مستشاره نهب الفلوس اللى ف المعابد عشان يكمل البنى , و دا قلب و ضايق الناس و مجلس السينيت جامد, و بسبب الازمه الماليه اللى نيرو اتسبب فيها و اصراره على ان ميحصلش تقليل ف التكليف و لو لشويه و نهبه للمعابد و لفلوس الناس قرر اعضاء ف السانيت انهم يتخلصوا منه بس الخدام بتاع واحد من المتأمريين راح بلغ عنهم بعد ما سمع جزء من خطتهم ف نيرو راح اعدمهم و اعدم اعضاء ف السينيت تانين و اعدم اعدئه السياسيين و بقى بيشك ف كل الناس حتى ف مدرسه سينكا , اللى فضل انه ينتحر بدل ما يتعدم.بعد كدا نيرو قرر انه ممثل و شاعر كبير و بقى يمثل و يغنى ف المسارح و ساب الحكم تقريبا و محدش كان قدر انه ينتقده او يلومه او حتى ينصحه. نيرو قتل مراته التانيه پوپيا بعد ما قالتله انه ف عرض مسرحى عمل غلطات ف التمثيل و بقت تصرفاته و قرارته بتدل على الجنون الرسمى مش بس على الاستهتار.ف الاخر محدش قدر يستحمله اكتر من كدا و قامت ثوره ف روما ضد نيرو. 
قامت الحرب اليهوديه الرومانيه الاولانيه لما يهود اقليم چوديا , منطقه ف جنوب فلسطين, قاموا بثوره ضد حاكم الاقليم الرومانى بسبب الفساد اللى كان بيحصل و الضرايب التقيله اللى الرومان كانوا بيفرضوها عليها و دمروا الفليقات الرومانيه هناك و سيطروا على المنطقه.الاحداث دى كلها بتدور ف اواخر حكم الامبراطور نيرو , بيوصل الجنرال تيتوس (بقى امبراطور بعد كدا) لابوه اللى ف المنفى فى اليونان ڤيسپاسين (بقى امبراطور بعد كدا) , بعد ما نيرو نفاه , عشان يعملوا حملة استرداد لاقيم چوديا و يقضوا على الثوره هناك قبل ما يتشجع سكان الاقليم التانيه على الثوره هما كمان. القدس و اقليم چوديا و مناطق تانيه من فلسطين بقت تحت سيطره واحد يهودى اسمه حنان اللى كان شايف ان بالثوره دى و بالمناقشه و المفاوضات ممكن يوصلوا لحل مع الرومان و الضرايب تقل و ممكن كمان ياخدوا حكم ذاتى لنفسهم بس الحرب الطويله مع الرومان مش حتفيد و حتنتهى بتدميرهم و اده قيادة المقاومة ل يوسف بن ماتيتياهو , اديب و مؤرخ و عالم و عسكرى, و اللى كان ف حصن مدينه چوتاپاتا و قدر انه يقاوم الجيش الرومانى لمدة تلت اسابيع و بعدين وقعت المدينه و وقع هو ف الاسر و اتنبأ ان ڤيسپاسين حيبقى امبراطور و كمان قدر انه يتنبأ انه يقدر يفضل يدافع عن المدينه لفتره تلت اسابيع بس مش اكتر.ف الوقت نفسه وقعت القدس و سيطر على الاقليم مجموعه من المتطرفين الدينين اللى كانوا شايفين ان حنان خان اليهوديه و بيسالم الرومان و قاتلوه.الرومان حاصروا المدينه و حصلت اشتبكات ما بينهم , بس بعد طلب يوسف بن ماتيتياهو انه يروح يتفاوض مع اللى بيدافعوا عن المدينه انهم يسلموا المدينه و ميحصلش حاجه فيهم و يحاول انه ينفذ خطة حنان اللى هى المفواضات مع الرومان عشان عيشتهم و ظروفهم تبقى احسن بس القواد الجداد للاقليم رفضوا الكلام دا و قالوا انه خان اليهوديه و بيسالم و بيصاحب الرومان زى حنان.الرومان ف الاخر سيطروا على المدينه و عملوا مدبحه فيها و اتحرق معبد سليمان كله.

""قبل ما روما تبقى امبراطوريه , الشاب تيبريوس جراكوس اتربى على مبادىء و افكار ابوه عن العدل و الشرف بس بعد 20 سنه مات وهو بيدافع عن المبادىء دى, اتقتل على الايد الارستقراطيين اللى حواليه, جريمته كانت انه ولع ثوره اجتماعيه سياسيه كبيره للدرجه انها غيرت تاريخ روما كله و مهدت السكه لاعظم الحكام المؤسيين و اسوء الورثه." _ الجمله الافتتاحيه بتاعة رابع حلقه.

تيبريوس جراكوس اللى جاى من عيله ارستقراطيه كبيره بينجح انه يسيطر على السور ف معركة قرطاج , وعشان كدا اخد من قائد الجيش التاج الدهبى بتاع قرطاج, و بتنتهى المعركه بتدمير قرطاج و روما بتبقى اقوى بلد ف منطقة البحر المتوسط و اقوى بلد ف العالم. لما بيرجع على روما بيلاقى ان الفجوه بين الاغنيا و الفقرا زادت جامد لدرجه انها خالفت المبادىء اللى قامت عليها الجمهوريه الرومانيه و بتهدد وجودها من اساسه , تيبريوس كان شايف ان فيه ظلم اجتماعى كبير , الارستقراطين و اعضاء السينيت بياخدوا الاراضى من الفلاحين و مش بيدوا حاجه لعامه الشعب و فيه فساد سياسى كبير فى روما.تيبريوس عشان يحقق طموحات عيلته مشى اكتر ف سكة العسكريه و راح مع الامدادات اللى رايحه عشان تساعد فى القضاء على ثوره فى اسبانيا , بس الجيش الرومانى انهزم و حياة العساكر, اللى اتبقوا من المعارك, بقت فى خطر اكتر بس قدر تيبريوس انه يعمل معهده سلام مع الاسبان و قدر انه يرجع بسلام لروما اللى استقبلته استقبال الابطال بعد ما انقذ حياة الالف من العساكر الرومان.مجلس السانيت رفض المعاهدة دى و قرر انه يحاكم الجنرال مانسينوس قائد الجيش و تيبريوس باما انه كان الضابط اللى عمل المعهده, بس تدخل الاعضاء اللى من عيلته و اللى شايفين اللى عمله هو الصح انقذه.السانيت و اغلب الارستقراطين رفضوا تصرفات و افكار تيبريوس بس الشعب كان بيحبوه و اتلم حوليه عشان انقذ ارواح الالف من اولادهم و قرايبهم و حسوا انه حاسس بالظلم اللى عايشين هما فيه و بقى عنده قاعده شعبيه كبيره.حماه عضو مجلس السانيت شجع افكاره و نصحه انه يترشح لمنصب "تربيون" اللى بيبقى عشره الشعب بينتخبهم عشان يمثلهم فى مجلس السانيت و بيبقى مسئول عن التشريعات و ليه حق التصويت و الڤيتو (رفض التصويت و قفل الموضوع ) على القوانين و القرارت. و نجح نجاح كبير و اهم قرارته انه يعمل قانون اصلاح زراعى و ائمم الاراضى اللى الارستقراطين اخدوها من الفلاحين و رجعها ليهم.القرارات دى و افكاره الثوريه ضايقت ناس كتير من الارستقراطيين اللى معظمهم ف مجلس السانيت و اللى قدروا يقنعوا صاحبه اوكتاڤيوس , الارستقاطى اللى اخد اراضى من الفلاحين و اتطبقت عليه قوانين تيبريوس, انه يترشح لمنصب تربيون هو كمان و يبقى عند الارستقراطين راجل فى هيئة التشريع و القوانين و دا حصل فعلا.و فى يوم و تيبريوس بيقدم قرارات اصلاحيه جديده بيسئلوا التريبيونز انهم كلهم موافقين ان الشعب يصوت على القانون الجديد ولا لا و ان الاسواق و المحاكم و الهسئات الحكوميه تشغتل عادى ولا لا فى جلسه عامه وسط الناس, كاسئلة روتينيه, و قتها اوكتاڤيوس بيرفض ان الناس تصوت على القانون الجديد اللى تيبريوس مقترحه و اللى الناس موافقه عليه و عايزه.تيبريوس قدر انه يئجل الجلسه لتانى يوم و حاول انه يقنع اوكتاڤيوس و السانيت اللى دعمه انهم يسمحوا للشعب انه يقرر مصيره و يصوت على القانون الجديد بس رفضوا. ف اليوم التانى و لما رفض اوكتاڤيوس حق الناس انها تصوت على القانون كملوا بقية الجلسه عادى و لما كان بيسئلوا الترابيونز اى حاجه تيبريوس استخدم حق الڤيتو ف انه يرفض اى قرار و يقفل الموضوع و بكدا قفلهم الاسواق و المحاكم و الهيئات و مجلس السانيت نفسه و عمل اول اضراب ف التاريخ و وقف ليهم حال البلد كلها طلما هما مش عايزين الناس تصوت على قانونه الاصلاحى.السانيت شاف ان الموقف بقى خطير جدا لمصالحهم و ليهم هما نفسهم فراحوا يدمروا سمعة تيبريوس و يقولوا انه عايز يبقى ملك روما و ياخد السلطه كلها لنفسه و استغلوا ان شوية قوانين من القوانين اللى عملها تيبريوس متطبقتش فقالوا انه بيعمل الحاجات دى لمصلحته الشخصيه و فعلا قدروا يخلوا الناس متقسمه لمؤيد لتيبريوس و المعارضين عشان اقتنعوا بكلام السانيت.الاوضاع وصلت لدرجه كبيره من التوتر و حصل عنف كتير بين الناس و وصلت العنف لقمته لما السانيت و مؤيدينه قتل تيبريوس جراكوس و اللى بموته ولع ثوره كبيره اكبر من اللى كانت موجوده اصلا و اثر على روما و على العالم كله.
الحلقه بتبتدى و الامبراطوريه الرومانيه متقسمه اربع اجزاء , جزئين شرقى و جزئن غربى, قسطنطين امبراطور جزء من الجزء الغربى بتاع الامبراطوريه وصل لاخر حروبه مع الامبراطور الجزء الغربى التانى ماكسينتيوس , ف معركه جنب نهر التايبر قريب من روما , اللى حيكسبها حيسطير على الجزء الغربى كله من الامبراطوريه. ماكسينتيوس راح استشار كهنة المعابد فى روما اللى قالوله ان عدو روما حينهزم , محدش كان بيحب ماكسينتيوس فى روما و كان حكمه مليان طغيان بس ماكسينتيوس اعتبرها انه هو روما و قسطنطين هو عدوه فقسطنطين هو اللى حينهزم و تفأئل فى نفس الوقت ف معسكر قسطنطين فيه راهب مسيحى ماشى مع الجيش و بيشتغل كدليل ليهم بيحاول يقنع قسطنطين انه يتحول للمسيحيه و يؤمن بالتوحيد و انه لو رسم رمز مسيحى قديم كان بيستخدموه زمان وقتها, ربنا حيبركله فى معركته المهمه, بس قسطنطين معجبوش الكلام دا و مشى الراهب بس رجعه تانى و عمل اللى قال عليه بعد ما شاف حاجه زى روئيه كدا.الرمز اللى اترسم على الدروع الجيش كان رفضه عشان كانوا خايفين ان بكدا الالهه الرومانيه حتغضب عليهم عشان بالرمز و الشعار دا بينصروا الاله بتاع المسيحيين بس قسطنطين اجبرهم على كدا.قسطنطين قدر انه يكسب المعركه و بقى امبراطور الموحد للجزء الغربى من الامراطوريه الرومانيه. و عمل قوانين بتسمح للمسيحين فى الاقليم الغربى انهم يمارسوا شعائرهم بحريه و كان فيه تسامح رسمى معاهم و حاول انه يوحد الجزء الشرقى لجزء واحد زى ما عمل فاتحالف مع واحد من الامبراطره الشرقيين و جوزه اخته عشان يقوى التحالف اكتر و ساعده لحد ما انتصر و قدر يقنعه انه يخلى المسيحيين فى الجزء الشرقى يبقى عندهم نفس الحقوق و الحريه اللى ف الجزء الغربى و ان دا فى مصلحته عشان المسيحيين اللى فى الجزء الشرقى اضعاف اضعاف اللى عند قسطنطين ف الغربى و انهم ممكن يعملوا ثورات عليه.بس بعد فتره التحالف اتفك و قسطنطين نجى من محاوله اغتيال كان معمولهله من الامبراطور الجزء الشرقى لوسيانس و اعضاء فى مجلس السانيت اللى كانوا رافضين تصرفات قسطنطين وتسامحه مع المسيحيين.قسطنطين قدر انه يوحد الامبراطوريه الرومانيه من تانى و تحت عهده و اوامره اتعمل مجمع نيقيا اللى اعلن فيها ان الامبراطوريه الرومانيه موحده تحت الاله الواحد بتاع المسيحيين.
الامبراطوريه الرومانيه وصلت لمرحله كبيره من الضعف و بقت بتتهاجم من القبايل البربريه من كل نحيه و فى اوقات كتيره و بقت بتستعين بمساعده جيوش من قبايل البربريه نفسها عشان يحربوا بعض مقابل فلوس و حتت ارض يدهالهوم عشان يستوطنوا فيها.مستشار الامبراطور هونوريوس , اللى عمل معاهده مع الفيسيجوث عشان يساعدوهم و يحاربلهم اعدئهم مقابل ان الرومان يدلهوم حتت ارض يعيشوا فيها اغتال, بعد ما اتهم بالخيانه و المؤمره على حياة الامبراطور, من اعدئيه الساسيين اللى منهم فى البلاط الامبراطورى و لما ألاريك وفى بوعده و طلب من الامبراطور انه يوفى بوعده هو كمان رفض بعد وسوسه ارستقراطيين و حاشيته و قالهم ملكمش حاجه. ألاريك حاول انه يهدد انه حينهب روما لو الاتفاق متنفزش و فعلا حاصر و جوع روما.الامبراطور اللى كان ف ريڤانا وقتها وافق على ان يبقى فيه مفواضات و كان حيتوصلوا لحل سلمى مع الفيسيجوث بس تدخلات مستاشرين الامبراطور و الارستقراطين و سلوكهم العدوانى بوظ المفواضات اللى وافق ألاريك انه يعملها معاهم تلت مرات . الڤيسيجوث مستحملوش اكتر من كدا و طالبوا ألاريك انه ينتقم من الرومان لخيانتهم و انتهى الموضوع بنهب روما اللى حصل فى سنة 401.مع ان الحدث دا مكانش نهايه الامبراطوريه بس بيعتبر البدايه الحقيقيه للانهيار الامبراطوريه الرومانيه.
الدوكيمنترى اتعرض باسم تانى "معركة عشان روما" فى قناة ديسكاڤورى و اتعرض بترتيب الزمنى الصح , تيبريوس جراكوس و بعدين قيصر و بعدين نيرو و بعدين الانقلاب و بعدين قسطنطين و فى الاخر نهب روما.


</doc>
<doc id="25522" url="https://arz.wikipedia.org/wiki?curid=25522" title="جيش مصر فى العصر المملوكى">
جيش مصر فى العصر المملوكى

استمرت الدوله المملوكيه فى مصر حوالى قرنين و نص من الزمن من سنة 1250 لما قعدت شجر الدر على عرش مصر لسنة 1517 لما الاتراك العثمانليه غزوا مصر و احتلوها. الفتره دى حصلت فيها حروب كتيره و ضخمه بسبب محاولات غزو مصر و المنطقه العربيه عن طريق قوى كبرى زى الصليبيين و المغول. من معارك الفتره دى كانت معارك المنصوره و فارسكور ، و معركة عين جالوت ، و الأبلستين ، و معركة فتح عكا و وادى الخزندار ، و مرج الصفر وغيرها.

متوسط تعداد سكان مصر فى العصر المملوكى كان حوالى 3 مليون ، تعداد القاهره كان حوالى 600.000 و متوسط تعداد المماليك فى مصر كان حوالى من 6000 ل 10.000 معظمهم عايشين فى القاهره وسط النص مليون نسمه.

السلطان كان اهم سلطه فى الدوله المملوكيه و هو اللى كان بيصدر الأوامر و بيمضى على المستندات بعلامته السلطانيه. تحت السلطان كان فيه منصبين مهمين هما " نايب السلطان " و " أتابك العسكر ". نايب السلطان و هو النايب المباشر المقيم مع السلطان فى القاهره كان اهم شخصيه بعد السلطان و كان بيتلقب بلقب طويل بيوضح علو مركزه هو " كافل الممالك الشريفة الإسلامية الأمير الأمرى ". نايب السلطان كانت صلاحيته تقريباً زى صلاحيات السلطان و كان فى مقدوره إنه يأمر بتحرك الجيوش. فى حالة صغر سن السلطان أو ضعف شخصيته كان نايب السلطان هو الحاكم الفعلى لمصر. أتابك العسكر كان القائد الاعلى للجيوش المصريه و كان بيحتل المنصب ده عادة أمير كبير ، لكن صلاحيات الأتابك كانت أقل من صلاحيات نايب السلطنه و ماكانش يقدر يحرك الجيوش من غير أوامر من السلطان أو نايب السلطان.

فى حالة خروج السلطان و نايب السلطان من مصر لخوض معركه عسكريه كان بيتعين فى القاهره نايب مؤقت للسلطان بيتسمى " نايب الغيبه " عشان يحافظ على البلد وقت غيبة السلطان و نايبه.

أهم الأمرا الكبار كانوا أمرا المئين مقدمى الألوف ، و دول كانوا اقوى الأمرا و و أعلى طبقه فيهم و كانوا و كان منهم النواب و رؤساء الوظايف ، و كانوا عايشين زى سلاطين مصغرين و كان تحت امرة كل واحد منهم حوالى 100 فارس و كان الواحد منهم على الأقل نظرياً من صلاحياته قيادة ألف عسكرى. بطبيعة الحال الأمرا دول كان فى حوزتهم اكبر الإقطاعات. و بعدهم فى الاهميه كان أمرا الطبلخاناه و كان تحت ايد كل واحد منهم حوالى 40 فارس. و بعدين أمرا العشرات اللى كان تحت ايد كل واحد منهم مابين 10 و 20 من الفرسان و فى الأخر أمرا الخمسات و تحت ايد كل واحد منهم حوالى 5 فرسان ، أمرا الخمسات ما كانوش كتير و كانت رتبتهم مساويه تقريباً لكبار العسكر <ref name="القلقشندى، ج4/14-15">القلقشندى، ج4/14-15</ref>.

تعداد المماليك كان عادة بيتراوح ما بين 6000 و 10.000 مملوك متمركزين فى القاهره و نواحيها بوجه خاص. المماليك دول كانوا بيتجابوا فى عصر الدوله المملوكيه و هما اطفال أو شبان صغيريين بعكس فى العصور اللى قبل كده لما كانوا بيتجابوا كبار و متدربين جاهز على شيل السلاح و خوض الحروب فكانوا اشبه بالمرتزقه. المماليك كانوا لما بييجوا مصر كانوا بيعيشوا فى قلعة الجبل فى اجنحه مخصصه اسمها " الطباق " و كانوا بياخدوا دروس فى اللغه و الدين و بعد ما يكبروا كان بيبدأوا يتدربوا تدريب عسكرى و بالذات الفروسيه ، و اللى كان بيتفوق منهم كان بيترقى و يبقى أمير و يفضل يترقى لغاية ما يوصل لمنصب كبير.

العسكر النظامى كانوا بوجه عام طبقتين. المماليك السلطانيه و أجناد الحلقه . المماليك السلطانيه كانوا مماليك السلطان المميزين اللى ولائهم ليه جامد فكان منهم فئة المقربين ليه و خاصكيته. المماليك السلطانيه كانوا فى المتوسط حوالى 1000 و كانوا هم خلاصة العسكر و حراس السلطان و بمفاهيم دلوقتى كانوا حاجه زى الحرس الوطنى و القوات الخاصه. المماليك السلطانيه كانوا عادة بيعيشوا جنب السلطان فى القلعه أو جنبها و ما كانوش بيطلعوا مع الجيش إلا فى المهمات الصعبه. الأمير المشرف على المماليك السلطانيه كان اسمه " رأس نوبة " . المماليك العاديين كانوا عادة بيعيشوا فى معسكرات فى القاهره ، و بطبيعة الحال مش كل المماليك كانوا عسكر فكان فيه منهم موظفين بيشتغلوا فى الدواوين الحكوميه و البيمارستان و اماكن تانيه. ولاد المماليك اللى اتولدوا فى مصر بصفه عامه ما كانوش بيشتغلوا فى الجيش لكن فى الدواوين و كانوا بيكونوا طبقه ارستقراطيه متمصره ( زى مثلاً المصريين اللى من اصول تركيه فى مصر دلوقتى ) و بيتسموا " ولاد الناس " و منهم خرج كتاب و مؤرخين كبار زى ابن سودون و ابن تغرى و ابن إياس وغيرهم. مع ظهور كل جيل جديد من ولاد و أحفاد المماليك كانت بتزيد درجة انصهارهم و تمصيرهم فى المجتمع المصرى.

الحروب اللى خاضتها مصر فى عصر الدوله المملوكيه كانت حروب كبيره و شرسه ضد جيوش ضخمه وصل عرضها فى معركه من المعارك لعشرين كيلو فمش من المتصور إن مصر خاضت الحروب دى بعشرتلاف مملوك معظمهم من الفرسان. فالجيوش فى الأزمنه دى ما كانتش بتتكون من الفرسان بس لكن كانت جيوش كامله بفروع مختلفه فكان فيه سلاح المشاه و النبالين و الرماحين و الزراقين ، و سلاح آلات الحصار ( زى سلاح المدرعات دلوقت ) ، و سلاح الخدمات ، و الاطبا و الجراحين و الممرضين و المهندسين و غيرهم.

عشان كده كان الجيش المصرى فيه فئه تانيه من العسكر هما " أجناد الحلقه ". أجناد الحلقه دول كان عددهم ضخم و كانوا بوجه عام مصريين و عناصر تانيه مش مماليك و كانوا بيخدموا فى مختلف الفروع و بيعتبروا قلب الجيش المصرى و عموده الفقرى مش المماليك <ref name="القلقشندى، ج4/16">القلقشندى، ج4/16</ref>.

و كان فيه فئه تالته بتنضم للجيش وقت الحروب و هى فئه ممكن تتسمى " عساكر الإستدعاء " ( الرديف : زى عساكر الإحتياط دلوقتى ) و دول كانوا عامة مصريين بيعيشوا فى قرى فى نواحى مصر بيتم استدعائهم للإنضمام للجيش وقت الحرب و من ضمنهم كان عسكر بينتموا لفئة أجناد الحلقه.

الفئه الرابعه اللى كانت بتنضم للجيش خاصة وقت الغزو الخارجى أو قبل نشوب معارك كبيره زى معركة عين جالوت أو فتح عكا كانت فئة المتطوعين " المتطوعه " و دول اللى كانت بتتوجه لهم دعاية " الجهاد فى سبيل الله " وقت الشده ، فكانوا بيخرجوا بالآلاف من ريف و قرى و مدن مصر للتطوع فى الجيش للدفاع عن مصر. بتقول المصادر ان عدد المتطوعين فى معركة فتح عكا بقيادة الأشرف خليل كان اكبر بكتير من عدد الجيش النظامى.

كان فيه طايفه خامسه و هى طبعاً عسكر الأسطول البحرى أو القوات البحريه. المماليك كانوا فرسان و محاربين على الأرض و ما كانوش بيهووا ركوب الشوانى و السفن و الحرب فى البحر. الاسطول البحرى المصرى فى العصر المملوكى كان اقوى اسطول فى تاريخ مصر فى العصور الوسطى و كان عساكره و بحارته عامة مصريين ، و كانت مهمة الاسطول وقت الحروب الصليبيه بالذات الدفاع عن سواحل مصر و وقت المعارك العسكريه كان بيحاصر ساحل العدو و بيمنع وصول الامدادات ليه ، و فى اوقات تانيه كان بيتكلف بعمل تجريدات على جزيرة قبرص. من اشهر قادة الاساطيل البحريه المصريه كان الريس ابراهيم التازى و الريس ابن حسون .

عدد عساكر الجيش النظامى الثابت فى مصر وصل فى عهد السلطان الناصر محمد بن قلاوون لعدد كبير ، فكانوا حوالى 24,000 ، و كان عدد جنود الحلقه حوالى 11.000. الحروب اللى خاضتها مصر ضد المغول فى عهد السلطان الناصر شاركت فيها جيوش من مصر تعدادها مش اقل من 100.000. مماليك الامرا ما كانوش جزء من الجيش المصرى لكن انضمت ليه اعداد فى مراحل متأخره من عصر الدوله المملوكيه.

الحصنه بطبيعة الحال كانت مهمه جداً بالنسبه للجيش إكمنها كانت ركيبة الفرسان. و عشان كده كان بيهتم بالحصنه فى مصر و ما كانش مسموح انها تتركب عن طريق عامة الناس لإنها من جهه مش مناسبه ليهم بسبب سرعتها اذا رمحت فى شوارع المدن و بتسبب حوادث على عكس الحمير و البغال ، و من جهه تانيه انها ركيبة الفرسان و لازم العنايه بيها و تدريبها بطرق معينه عشان تقدر تشارك فى المعارك من غير ما تتخض لإنها لو اتخضت فى المعركه كانت بتدلق الفارس و الفارس اللى على الأرض بيبقى زى السمكه بره المايه. من الخدع اللى استخدمها الجيش المصرى فى المعارك عشان يخض حصنة العدو كانت الطبل و الخدعه التانيه كانت اطلاق نتايات الحصنه عشان تجرى وراها دكور حصنة العدو و تحصل فركشه فى صفوف فرسان العدو. مصر فى العصر المملوكى واجهت جيوش فيها فرسان الصليبيين و فرسان المغول و دول كانوا فرسان مهره جداً كان لازم لهم تدريبات و استعدادات كبيره و حصنه على مستوى عالى. الفرسان المماليك كانوا متفوقين و كانت من تكتيكاتهم محاصرة فرسان الاعادى فى دايره عشان يقضوا عليهم.

مش كل فرسان مصر كانوا مماليك ، أجناد الحلقه كان فيهم فرسان على مستوى عالى و كانوا بيشاركوا فى المعارك.

المسئول عن الإسطبل السلطانى كان بيتسمى " أمير آخور " و ده كان أمير كبير من مقدمى الألوف. السروج و الألجمه و كل ادوات الحصنه كان بيحتفظ بيها فى مخازن اسمها " بيت الركاب " و المسئول عنها كان بيتسمى " مهتار الركاب خاناه ".

الجمال كان لها دور فى الحروب كوسيله لنقل معدات الحرب و الأكل وقدر المايه. كانت بتطلع مع الجيش أعداد كبيره من الجمال وصلت ساعات لألف كانت بتتوزع على المماليك و العسكر قبل الخروج من مصر و عادة كان كل مملوك بياخد جملين و العساكر اللى مش مماليك كل اتنين بياخدوا تلت جمال. الجمال كانت كمان بتشارك فى المعارك فكانت بتتحط عليها طبول كبيره بيطبل " الدبنداريه " عليها بقوه وقت الحصارات او وقت المعركه للتاثير على العدو معنوياً و تخويف حصنته و ارباكها لإنها عادة ما كانتش متدربه أو متعوده على سماع دقات الطبول . فى حصار عكا سنة 1291 استخدم الأشرف خليل 300 جمل متركبه على ضهورهم طبول عشان يصيب المقاومين جوه عكا برعب .

فى وقت السلم الطبول و الأبواق و الصنوج و غيرها كان بيحتفظ بيها فى مخازن اسمها " الطبلخاناه " و كان بيشرف على الأدوات دى أمير بيتسمى " أمير علم " و كان أمير من أمرا العشرات و اللى بيشرف على المخازن كان بيتسمى " مهتار الطبلخاناه ".

الحمام الزاجل كان كمان من حيوانات الجيش المصرى و كان بيتسمى " البريد الجوى " و كان بينقل الرسايل عن تحركات جيوش الأعداء بسرعه لمراكز القياده و الأوامر للقواد ، و بشاير النصر للمصريين جوه مصر ، فكان لما الجيش بينتصر كان بيتبعت الحمام طوالى على قلعة الجبل فى القاهره فتدق القلعه البشاير و يفرح الناس و يزينوا القاهره و يستنوا رجوع جيش مصر المنتصر بالاسرى. الظاهر بيبرس كان اول سلطان يهتم بموضوع الحمام الزاجل و بنى محطات كتيره فى مصر و الشام.

اذا اعتبرنا ان جيش مصر اللى خاض معركة عين جالوت كان حوالى من 40 ألف ل 50 ألف فى أدنى الحدود فده معناه ان كان فيه حوالى 30 أو 40 ألف عسكرى مش مماليك. معركة عين جالوت كانت من المعارك المهمه اللى اثرت على مجرى التاريخ و فيها شاركت اعداد كبيره من " عسكر الإستدعاء " و " المتطوعه " بالإضافه طبعاً لجنود الحلقه. فكان طبيعى إن مؤرخ المغول رشيد الدين الهمذاني يوصف الجيش المصرى اللى خاض معركة عين جالوت بالمصريين بقوله : " فقذف المغول سهامهم و حملوا على المصريين، فتراجع قطز و لحقت بجنوده الهزيمه و هنا تشجع المغول و تعقبوه، و قتلوا كثيراً من المصريين، و لكن عندما بلغوا الكمين، إنشق عليهم من ثلاث جهات، وأغار المصريون على جنود المغول و قاتلوهم قتالاً مستميتاً من الفجر حتى منتصف النهار، ثم تعذرت المقاومه على جيش المغول ، و لحقت به الهزيمه آخر الأمر " و من الطبيعى ان السلطان قطز هتف وقت المعركه عشان يشجع عساكر جيشه بالعربى " وا إسلاماه .. يا الله ! أنصر عبدك قطز على التتار ". و ده معناه ان اللغه دى هى اللى كان بيفهمها كويس العسكر اللى خاض معركة عين جالوت. العربى كانت اللغه اللى بتصدر بيها المستندات و الأوامر السلطانيه و الحكوميه و التوجيهات العسكريه.

قبل تكوين الجيش المصرى اللى طالع يحارب المغول " نودى فى القاهرة ومصر، وسائر اقاليم مصر، بالخروج إلى الجهاد فى سبيل الله " ، و " تقدم الملك المظفر لسائر الولاة بإزعاج الأجناد فى الخروج للسفر، و من وجد منهم قد اختفى يضرب بالمقارع " . الكلام ده عن طايفتين من العسكر اللى انضموا لجيش عين جالوت : المتطوعين المصريين و عسكر الاستدعاء. فمن جهه، عسكر الجيش من المماليك بوجه عام كانوا عايشين فى معسكرات فى نواحى القاهره مش فى أقاليم مصر ، و من جهه تانيه استدعاء المماليك ، لإنهم عسكر نظامى دايم وظيفتهم خوض الحروب ، ما كانش بيحتاج ان يتنادى عليهم فى قرى و مدن مصر بالخروج " للجهاد فى سبيل الله " ، و لا كان المماليك بيحتاجوا ان ولاة المدن و الأقاليم " يزعجوهم فى الخروج للسفر " و القبض عليهم وضربهم لو استخبوا. المماليك كانوا عسكر نظامى تحت أمرة السلطان و الأمرا و هما اللى كانوا بيأمروهم بالخروج من معسكرات الجيش فى نواحى القاهره مش من المدن و الأقاليم. و بتذكر المصادر التاريخيه ان لما اعلن قطز النفير العام و فتح باب التطوع و اتضح ان مصر مقبله على حرب هربت طوالى الطوايف المش مصريه اللى كانت عايشه وقتها فى القاهره على مناطقهم فى شمال افريقيا و اليمن ، العناصر المش مصريه اللى من المحتمل انها انضمت للجيش المصرى كانوا اتباع الناصر يوسف اللى هربوا على مصر معاه بعد اجتياح المغول للشام و سابوه فى الصحرا و دخلوا احتموا فى مصر و دول غالبيتهم كانوا اكراد. فيه مصادر قالت ان جيش المغول كان حوالى عشرين الف عسكرى. وقايع معركة عين جالوت و تطوراتها و أعداد العناصر الغير مغوليه فى جيش المغول من عرب و أرمن و غيرهم بتوضح ان العدد ده اقل بكتير من العدد الحقيقى و لو كان العدد صحيح 20 ألف ما كانش عسكر الشام إضطر يهرب و ماكانتش الهزيمه مفجعه بالنسبه للمغول لدرجة انهم ما قادروش يحاولوا يردوا لكذا سنه ، الواضح ان الضربه اللى اتلقاها المغول فى عين جالوت و حمص قسمت ضهر جيشهم اللى وصفه هولاكو فى جواب تهديده لمصر بإنه فى عدد النمل أو الرمال . من ناحيه تانيه معركة عين جالوت ما اتحاربتش فى عين جالوت بس ، فبعد معركة عين جالوت حارب الجيش المصرى فى حمص معركه تانيه هزم فيها بقايا الجيش المغولى الهربان مع جيش اضافى بعته هولاكو كمدد 

للأسف مفيش ارقام ممكن يعتمد عليها اعتماد كافى و السبب فى كده ان الدوله اياميها ما كانتش بتسجل عدد القتلى و الجرحى من غير الامرا و المماليك الكبار و ده مش لعدم اهمية بقية المشاركين لكن لإن النظام المملوكى كان نظام اقطاعى بيتعيش فيه الأمرا و المماليك على الإقطاعات اللى كان بينعم عليهم بيها السلطان فكان مهم جداً معرفة عدد و اسامى المماليك و الأمرا اللى بيتقتلوا فى المعارك لإن كان بيترتب عليه ترجيع اقطاعاتهم عن طريق " ديوان المرتجع " و اعادة توزيعها. لكن ممكن تخمين عدد الجيش المصرى من ضخامة المعركه و طبعاً من حجم الجيش المعادى ، فمش من المتصور ان جيش مغولى حجمه 100.000 محارب بيضم آلاف من أقوى و أمهر فرسان العالم فى عصره كان بينهزم من 10.000 فارس مملوكى لكن من المتصور ان الجيش المصرى كان عدد محاربينه مساوى او قريب من العدد. و نفس الكلام بينطبق على معارك المنصوره و فارسكور وقت الحمله الصليبيه السابعه حيث كان عدد الجيش الصليبى حوالى 40 ألف فى اقل تقدير و هو كمان كان بيتكون من فرسان و مشاه.

فى معارك الحمله الصليبيه السابعه اللى غزت مصر قبل معركة عين جالوت بعشر سنين حصل تقريباً نفس الكلام اللى سبق عين جالوت ، اتعلن " النفير العام " فى مصر ( يعنى حالة الطوارىء ) و اتنادى فى نواحى مصر : {انفِرُواْ خِفَافًا وَثِقَالاً وَجَاهِدُواْ بِأَمْوَالِكُمْ وَأَنفُسِكُمْ فِي سَبِيلِ اللَّهِ ذَلِكُمْ خَيْرٌ لَّكُمْ إِن كُنتُمْ تَعْلَمُونَ} ، فإتدفق المصريين بأعداد ضخمه من كل نواحى مصر على جبهة القتال فى المنصوره. ، و لما اقتحم الصليبيين مدينة المنصوره خرج عليهم المماليك و معاهم المصريين بالرماح و المقاليع و هما لابسين طاسات نحاس أبيض بدل خوذات العسكر النظامى .

جيش المغول فى معركة مرج الصفر اللى انتصر فيها الجيش المصرى قرب حمص سنة 1303 كان عدد عساكره حوالى 80.000 . و كان بيضم فرق فرسان كل فرقه تعدادها 10.000 فارس ( توامين ) ، فبطبيعة الحال مش من المتصور ان جيش مصر كان تعداده اقل من الجيش المغولى ( الرقم اللى ذكره ابن إياس هو 200.000 .) و مش متصور ان المماليك اللى عددهم كان بيعادل حوالى فرقه واحده أو فرقتين من فرق المغول خاضوا المعركه لوحدهم. لو عدد المماليك كان 10.000 أو حتى 20.000 بسبب زياده افتراضيه فى عددهم فى ايام الناصر محمد بن قلاوون يبقى عدد غير المماليك فى الجيش المصرى كان على الأقل 60.000 ، و لو رقم ابن إياس صح يبقى عددهم كان 180.000 على الأقل. قبل المعركه هتف الخليفه العباسى القاهرى عشان يشجع جيش مصر و قال زى قطز بالعربى : " يا مجاهدون لا تنظروا لسلطانكم، قاتلوا عن حريمكم وعلى دين نبيكم عليه الصلاة والسلام " . قبل معركة مرج الصفر حصلت استعدادات كبيره فى مصر و اتجمعت الحصنه و اتصنعت الاسلحه و اتجمعت من كل نواحيها و " نودى بحضور الأجناد البطالين، فحضر خلق كثير من الصنائعيه " . الأجناد البطالين دول يعنى اللى ما كانوش فى الخدمه العسكريه وقتها و كانوا وقت الإستدعاء بيشتغلوا فى أشغال تانيه غير الجيش و كانوا بطبيعة الحال مش مماليك لكن عسكر الإستدعاء و أجناد الحلقه المصريين اللى كانوا بيعيشوا فى مدنهم و قراهم وقت السلم.



</doc>
<doc id="25526" url="https://arz.wikipedia.org/wiki?curid=25526" title="الكنيست">
الكنيست

الكنيست الإسرائيلى ( הכנסת, , ”التجمع“ ) هو البرلمان بتاع اسرائيل. مهمته الاساسيه انه يراقب الحكومه الاسرائيليه و المسئول عن التشريع فى البلد. عدد نواب الكنيست 120 نايب, كل واحد منهم بيمثل حزب من الاحزاب السياسيه المعترف بيها ف اسرائيل و بيبقوا اعضاء ف الكنيست لمدة اربع سنين, و من حق اى مواطن فوق ال18 سنه انه يصوت فى الانتخابات. الحزب اللى بيبقى الاغلبيه فى الكنيست بيكون الحكومه و هو اللى بيحكم.اول اجتماع للكنيست كان ف 14 فبراير 1949.


</doc>
<doc id="25527" url="https://arz.wikipedia.org/wiki?curid=25527" title="السلام دلوقتى">
السلام دلوقتى

السلام دلوقتى ( שלום עכשיו  "Shalom Achshav"; Peace Now) هى منظمه مش حكوميه
فى اسرائيل اچندتها الاساسيه و هدفها انها تقنع الحكومه الاسرائليه ان لازم يتوصلوا لحل و للسلام مع الفلسطينين و يبقى عندها علاقات كويسه مع الدول اللى جانبيها و انها توقف بناه المستوطنات ف اراضى الفلسطينين.



</doc>
<doc id="25528" url="https://arz.wikipedia.org/wiki?curid=25528" title="مدبحة بحر البقر">
مدبحة بحر البقر

مجزرة بحر البقر غاره جويه عملها الطيران الاسرائيلى فى 8 ابريل 1970 , فى وقت حرب الاستنزاف , لما ضربت مدرسة بحر البقر فى قرية بحر البقر اللى فى مركز الحسينيه فى محافظة الشرقيه فى مصر. اسرائيل قالت ان الهدف كان ضرب مطار او قاعده عسكريه فى الدلتا حيث ان القياده المصريه كانت بتخفى القواعد و المطارات العسكريه فى المناطق الريفيه جنب القرى. الغاره حصلت فى الساعة 9:20 يوم الاربع الصبح لما ضربت طياره فانتوم اسرائليه المدرسه اللى كان حاضر فيها حوالى 150 طفل , اللى عباره دور واحد متكونه من تلت فصول, بالصواريخ و سوتها ع الارض و قتلت 46 و اصابت حوالى 50 طفل مصرى.
المدبحه دى كانت بشعه جدا و لزقت فى دماغ المصريين, صلاح جاهين كتب قصيدة "الدرس انتهى لموا الكراريس" و سجل فيها المدبحه دى و لحن الاغنيه سيد مكاوى و غانتها شاديه

(الدرس انتهى لموا الكراريس

بالدم اللى على ورقهم سال

فى قصر الأمم المتحدة

مسابقة لرسوم الاطفال

ايه رايك فى البقع الحمرا

يا ضمير العالم يا عزيزى

دى لطفلة مصرية سمرا

كانت من اشطر تلاميذى

دمها راسم زهرة

راسم راية ثورة

راسم وجه مؤامرة

راسم خلق جبارة

راسم نار

راسم عار

ع الصهيونية والاستعمار

والدنيا اللى عليهم صابرة

وساكتة على فعل الاباليس

الدرس انتهى

لموا الكراريس

ايه رأى رجال الفكر الحر

فى الفكرة دى المنقوشة بالدم

من طفل فقير مولود فى المر

لكن كان حلو ضحوك الفم

دم الطفل الفلاح

راسم شمس الصباح

راسم شجرة تفاح

فى جناين الاصلاح

راسم تمساح

بالف جناح

فى دنيا مليانة بالاشباح

لكنها قلبها مرتاح

وساكتة على فعل الاباليس

انتهى الدرس

لموا الكراريس

ايه رايك ياشعب ياعربى

ايه رايك يا شعب الاحرار

دم الاطفال جايلك يحبى

يقول انتقموا من الاشرار

ويسيل ع الاوراق

يتهجى الاسماء

ويطالب الاباء

بالثأر للابناء

ويرسم سيف

يهد الزيف

ويلمع لمعة شمس الصيف

فى دنيا فيها النور بقى طيف

وساكتة على فعل الاباليس

الدرس انتهى

لموا الكراريس)


</doc>
<doc id="25530" url="https://arz.wikipedia.org/wiki?curid=25530" title="مدبحة">
مدبحة

مذبحة او مجزرة ( massacre)‏ كلمة بتتقال على عمليات القتل الجماعى لمدنيين عزل مش شايلين سلاح فى الحروب, و بتتصنف على انها جريمه من جرايم الحرب, او قتل مجموعة من ناس مش قادرين يدافعوا عن نفسهم لاى سبب تانى. المدابح بتعتبر كمان انها عمليات ارهابيه. المدابح اتعملت فى ناس عزل تحت مبررات دينيه زى ما حصل فى الحملات الصليبيه ضد المسلميين و اليهود و المسيحين الشرقيين او لاسباب سياسيه ايديولوجيه زى ما حصل مع اليهود فى الهولوكوست وقت ما النظام النازى كان مسيطر على المانيا و فى وقت الحرب العالميه التانيه.



</doc>
<doc id="25541" url="https://arz.wikipedia.org/wiki?curid=25541" title="مجموعة 5+5">
مجموعة 5+5

مجموعة 5+5 هى مجموعة متكونه من دول غرب البحر المتوسط شغاله تحت رعاية الاتحاد الاوروبى و بتهتم بتثبيت العلاقات و الشراكات الاقتصاديه و الامنيه و التنميه و تطوير العلاقات الثقافيه و الاجتماعيه بين الدول الاعضاء, كمان هدفها تنظيم الهجرة بين البلاد دى و القضاء على الهجره اللى مش شرعيه .اعضاء المنظمه دى خمس دول من اوروبا اللى هما فرنسا , اسبانيا , ايطاليا و البرتغال و مالطا و خمسه من شمال غرب افريقيا اللى هما ليبيا , تونس , الجزاير و المغرب و موريتانيا.


</doc>
<doc id="25546" url="https://arz.wikipedia.org/wiki?curid=25546" title="فريندز">
فريندز

فريندز () مسلسل سيت كوم كوميدى امريكانى مشهور بيحكى عن حياة 6 اصحاب عايشين فى مدينة نيويورك . المسلسل اتعرض حصرى ف الاول على شبكة NBC ,و بعدين اتعرض فى قنوات تانيه كتير حوالين العالم, المسلسل دا عمل تطور كبير فى السيت كوم و بيعتبر اشهر مسلسل من النوعية دى و كمان بيعتبر من اطول المسلسلات السيت كوم فى العالم.اتعمل منه عشر اجزاء و اول جزء اتعرض فى 22 سبتمبر سنة 1994 لحد 6 مايو سنة 
2004.المسلسل كسب شعبية كبيره حوالين العالم كله مش ف امريكا بس وساعات بيتعرض على التلفزيون لحد دلوقى حتى بعض ما المسلسل خلص.المسلسل كسب جوايز كتيره ايام ما كان بيتعرض منها جايزة ايمى و احسن مسلسل كوميدى و ست جوايز من جوايز اختيار الناس.
المسلسل بيمثل فيه ست شخصيات رئيسيه مش بيتغيروا اللى هما:



</doc>
<doc id="25563" url="https://arz.wikipedia.org/wiki?curid=25563" title="نايل سات 201">
نايل سات 201

الساتيليت ده حا يحل محل الساتيليت نايل سات 101 بعد ما حينتهى عمره الافتراضى سنة 2013، و بيعتبر توسيع لإمكانيات الساتيليت المصرى فى الموقع المجارى 7 درجات غرب و بيغطى منطقة الشرق الاوسط بشكل اوسع من القمريين المصريين نايل سات 101 و نايل سات 201 و بتوصل تغطيته لغاية جنوب السودان.

نايل سات 201 بيعتمد على نفس التكنولوجيا بتاعة الأقمار المصريه الاقدم لكن تصنيعه تم بطريقه احدث زائد إن سعته اكبر، و هو امتداد للتوسع فى خمات النايل سات عن طريق البث فائق الجوده ( High Definition)‏ و تليفزيون الانترنت و التلفزيون الثلاثى الأبعاد (3D)‏.




</doc>
<doc id="25580" url="https://arz.wikipedia.org/wiki?curid=25580" title="مدبحة لارناكا 1978">
مدبحة لارناكا 1978

مدبحة لارناكا 1978 هى مدبحه حصلت فى مطار لارناكا فى قبرص فى 29 فبراير سنة 1978.

بعد قتل يوسف السباعى أخد الإرهابيين 30 واحد من اعضاء المؤتمر رهاين و حبسوهم فى كافيتيريا الاوتيل و هددوا انهم حا يرموا عليهم قنابل يدويه إذا السلطات القبرصيه ما استجابتش لمطالبهم بنقلهم برا قبرص بطياره. السلطات القبرصيه وافقت و خصصت للإرهابيين طياره من نوع (DC8) و فى المطار ساب الإرهابيين حداشر رهينه و فضلوا خاطفين حداشر واحد و طلعت الطيارة و حاولت تنزل فى كذا مطار منها مطارات فى سوريا و ليبيا و اليمن الجنوبى لكن طلبات النزول اترفضت فنزلت اضطرارى فى جيبوتى و قرر الإرهابيين الرجوع لقبرص. رجعت الطياره بالإرهابيين و معاهم الضحايا لمطار لارناكا.

فى مصر اتعملت جنازه عسكريه للشهيد يوسف السباعى اللى اتقتل بالغدر و ناب نايب الرئيس " حسنى مبارك " عن الرئيس السادات و اترددت فى مصر المصدومه من العمليه الارهابيه الغادره نداءات ضد الارهاب.

نزلت طياره عسكريه فى مطار لارناكا بقوات خاصه من الصاعقه المصريه عشان يحرروا الرهاين لكن فى نفس الوقت السلطات القبرصيه كانت وصلت لإتفاق مع الإرهابيين على اساس انهم يطلقوا سراح الضحايا مقابل ان قبرص تدى الإرهابيين باسبورتات قبرصيه يهربوا بيها. لما حاولت القوات المصريه تقتحم الطياره اتعرضت لهجوم من قوات الحرس الوطنى القبرصى و قامت معركه بين الطرفين استمرت حوالى ساعه و اتدمرت الطياره المصريه و استشهد 15 من القوات المصريه و اتجرح حوالى 80 واحد منهم ، و قبض القبارصه على الباقى.

سوريا و ليبيا دانوا مصر لإنها بعتت كوماندوز لقبرص لتحرير المصريين المخطوفين.

سافر الدكتور بطرس غالى لارنكا عشان يتفاوض مع القبارصه على اطلاق سراح العسكر المصرى المعتقلين و تسليم جثث شهداء مصر ضحايا الإرهاب عشان يتدفنوا فى بلدهم مصر.

رجع بطرس غالى مصر و معاه العسكر اللى سابهم القبارصه و بعد ما طلعت الطياره فى الجو اعلنت مصر قطع علاقتها بقبرص و سحب اعترافها بالرئيس القبرصى كابريانو و طلبت من قبرص سحب بعثتها الدبلوماسيه من القاهره.

استقبل المصريين قوات الصاعقه اللى رجعت مع بطرس غالى استقبال الابطال و اتكرموا و اخدوا اوسمه و اتعملت جنازه شعبيه ضخمه لشهداء مصر شارك فيها الرئيس السادات اللى قال إنه مش حايتوانى فى عمل عمليات زى دى تانى لو حاول حد المساس بمصرى بره مصر.

فى 9 مارس بدإت محاكمة الإرهابيين اللى قدام محكمه قبرصيه و اتحكم عليهم بالاعدام فى 4 ابريل 1978 ، لكن الرئيس القبرصى بعد كام شهر اصدر قرار عفو عنهم و حل مكان الاعدام سجن مؤبد ، و اتقال إن السبب كان " امن قبرص " حيث ان قبرص قالت انها اتلقت تهديدات من جهات عربيه إرهابيه ، لكن القبارصه اطلقوا سراح الإرهابيين و سابوهم يخرجوا من قبرص.



</doc>
<doc id="25586" url="https://arz.wikipedia.org/wiki?curid=25586" title="خطف طيارة مصر للطيران 648">
خطف طيارة مصر للطيران 648

خطف طيارة مصر للطيران رحلة 648 هى عمليه ارهابيه عملها فلسطينيين فى 23 نوفمبر 1985 فى السنه الرابعه من حكم الرئيس حسنى مبارك، و اتسببوا بيها فى مدبحه اتقتل فيها 60 مسافر اغلبهم مصريين. الخطف بدا بعد اقلاع طيارة بوينج 200-737 تابعه لشركة مصر للطيران من مطار اثينا متجهه للقاهره. الطياره دى كانت نفس الطياره اللى حاولت نقل الارهابيين اللى خطفوا الباخره اكيلى لاورو MS Achille Lauro قدام سواحل بورسعيد فى 7 اكتوبر 1985 و اتسببوا فى مشكله دوليه ما بين مصر و امريكا و ايطاليا لما حاولت مصر نقل الارهابيين لتونس عشان تفض عملية الخطف الارهابيه لكن بعد ما مشيوا من مصر اتضح انهم قتلوا راكب يهودى معاق على كرسى متحرك و رموه فى البحر.

ابتدت سلسلة الاعمال الارهابيه الفلسطينيه بخطف الباخره اكيلى لاورو MS Achille Lauro قدام ساحل مدينة بورسعيد المصريه فى 7 اكتوبر 1985. الباخره كانت فى جوله سياحيه فى البحر المتوسط و كانت متجهه من اسكندريه لبورسعيد لما خطفها اربع فلسطينيين. بعد التفاوض مع الارهابيين لمدة يومين اتوصلت السلطات المصريه مع اللى كانت بتتفاوض معاهم لحل و هو ان الارهابيين يسلموا نفسهم لمصر و تسلمهم هى لمنظمة التحرير الفلسطينيه فى تونس و تخلص العمليه. و فعلاً ساب الارهابيين الباخره و ركبتهم مصر على طيارة مصر للطيران و طارت بيهم على تونس. لكن و الكلام ده شغال اكتشف الامريكان ان الارهابيين قتلوا راكب امريكانى يهودى معاق اسمه ليون كلينجهوفر Leon Klinghoffer و رموه فى البحر، و طلبوا من مصر تسليم الارهابيين لامريكا. فى الغضون دى وصلت الطياره المصريه لتونس لكن السلطات التونسيه رفضت انها تنزل فرجعت للبحر و هناك اعترضتها طيارات امريكانيه مقاتله و اجبرتها على النزول فى قاعده عسكريه تابعه للناتو فى سيسيليا (Naval Air Station Sigonella) و لما نزلت حاصرتها قوات امريكانيه و قبضوا على الارهابيين. و بكده دخل الموضوع فى مشكله دوليه بين امريكا و ايطاليا و مصر، حيث ان الطليانه اعترضوا على الموضوع بحكم انه حصل على ارضهم. و بعد ما اتقبض على الارهابيين اتضح ان قائدهم ابو عباس كان هو كمان فى الطياره المصريه لكن الطليانه سمحوا له له بالمغادره على نفس الطياره ضد رغبة الامريكان. مصر ضحية المؤامره طلبت من امريكا انها تعتذر على اعتراض طيارة مصر للطيران لكن ما طلبتش نفس الطلب من اللى اللى كانوا ورا خطف اكيلى لاورو فى مياها الاقليميه، فكان بطبيعة الحال ان امريكا رفضت لانها شافت ان مصر غلطت انها ما قبضتش على الارهابيين و سابتهم يطلعوا من مصر و معاهم منظم العمليه نفسه. امريكا ما قدرتش تتفهم او تتستوعب الموقف ده و غضبت جداً لدرجة ان السفير الامريكى فى مصر سب السلطات المصريه اللى اظهرت ضعف و استكانه كبيره فى مواجهة الموقف فكانت النتيجه اللى حصل فى مالطا بعدها بشهر.

العمليه الارهابيه ما انتهتش على كده. نفس طيارة مصر للطيران اللى اعترضها الامريكان و هى بتنقل الارهابيين بتوع الباخره اكيلى لاورو خطفها الفلسطينيين يوم 23 نوفمبر 1985 و هى فى رحله رقم 648 اللى رايحه من اتينا للقاهره و فيها 92 راكب و 6 طاقم جوى. الركاب كانو 50 مصرى و 25 يونانى و 13 امريكانى و 2 مكسيكيين. الطياره طلعت الساعه تسعه بالليل من اثينا و بعد عشر دقايق من طلوعهاانقض على الركاب و الطاقم تلت ارهابيين تابعين لمنظمة ابو نضال الفلسطينيه و كانت معاهم اسلحه تقيله و قنابل يدويه.

بعد ما سيطر الارهابيين على الطياره طلبوا من الركاب يوروهم باسبورتاتهم و فى الغضون دى ضرب ظابط امن مصرى هو " الملازم اول اشرف محمد ابراهيم حبيب " كان على الطياره واحد من الارهابيين بالمسدس و قتله فضربوه الارهابيين بالنار و قتلوه و عدت رصاصه فى جسم الطياره و عملت خرم و اضطر الطيار ينزل 1000 قدم عشان الضغط. الارهابيين طلبوا من الطيار انه يروح بيهم على ليبيا لكن البنزين فى الطياره ما كانش كفايه فطلبوا منه ينزل فى مالطا عشان يمونوا الطياره بالبنزين. لما راحت الطياره على مطار لوكا الدولى فى مالطا السلطات هناك رفضت نزول الطياره و طفت لمض ممر الهبوط لكن الارهابيين اجبروا الطيار انه ينزل بالعافيه ضد رغبة السلطات المالطيه.

ابتدت عملية التفاوض مع الارهابيين. بيتلاحظ ان الارهابيين اللى قبل كده خطفوا باخرة اكيلو لاورو و فى عملية قتل الاديب يوسف السباعى اللى تبعها مدبحة لارناكا سنة 1978 و فى العمليه دى ماكانتش ليهم مطالب معينه و ده بيوضح ان هدفهم كان القتل فى حد ذاته او خلق ازمه دوليه تكون نتيجتها تكدير علاقات بين مصر و دول تانيه. العرب بعد ما حاولوا يعزلوا مصر بعد ما عملت سلام مع اسرائيل و خرجوها من جامعة الدول العربيه اتضح لهم ان مصر مش بلد سهله يمكن عزلها ببساطه لتدمير اقتصادها و لقوا ان بلاد كتيره فى الغرب بتساعد مصر و واقفه جنبها فكانت محاولة ضرب اسفين فى علاقة مصر بالبلاد الغربيه هدف واضح للعمليات الارهابيه اللى حصلت ضد مصر بعد توقيع اتفاقية السلام. الارهابيين اللى خطفوا طيارة مصر للطيران رحله 648 اعلنوا انهم من منظمه اسمها " ثورة مصر " عشان يدوا انطباع ان مصريين ورا العمليه. " منظمة ثورة مصر " كانت منظمه عربيه وهميه مالهاش علاقه بمصر كان اسمها بيستخدم عشان العالم يفتكر ان ورا العمليات الارهابيه منظمه مصريه.

السلطات المالطيه رفضت طلب الارهابيين بتعبية الطياره ببنزين عشان تقدر تروح ليبيا و استمرت المفاوضات لغاية نص الليل و ساب الارهابيين 11 راكب و مضيفتين و بعدين بداوا يهددوا بانهم حا يقتلوا الركاب، راكب كل ربع ساعه، و فعلاً بداوا يقتلوا الركاب فقتلوا اتنين منهم و عوروا تلاته.

مصر و امريكا اللى كان ليها ركاب على الطياره كانوا على اتصال مع السلطات المالطيه طول الوقت و طلبوا منها انها اما تخلص الموضوع بنفسها او تسمح بنزول قوات خاصه مصريه او امريكانيه لانقاذ الركاب الابرياء من ايدين الارهابيين. و انتهى الموضوع بسماح مالطه بنزول قوات مصريه بما ان الطياره مصريه فبعتت مصر فرقه من الوحده 777 المتخصصه فى عمليات الاقتحام. و كان الاتفاق ان القوات تبدا فى اقتحام الطياره فى فجر 25 نوفمبر 1985 مع تدخيل الفطار للطياره. لكن جايز ان القوات المصريه بدات عملية الاقتحام قبل الميعاد عن طريق ابواب الطياره و ابواب الشنط. فلما حس الارهابيين ان عملية الاقتحام بدات راحوا راميين قنابل على الركاب و فتحوا النار عليهم بطريقه عشوائيه فقتلوا عدد منهم و ولعت النار جوه الطياره اللى اتحولت لجحيم.

اتقتل من الركاب الابرياء اللى كانوا فى سفر 56 واحد من ال 88 و فوقيهم اتنين من طاقم الطياره و اتقتل واحد من الارهابيين. واحد من الارهابيين هو الفلسطينى " عمر محمد على " حاول يهرب بخدعه لما عمل نفسه واحد من الركاب المصابين فنقلوه للمستشفى للعلاج. لكن القوه المصريه اتبعته و حاصرت المستشفى و دورت عليه لغاية ما لقيته و اتعرف عليه واحد من الركاب المصابين فاتقبض عليه.

انتهت العمليه العبثيه بقتل ناس ابرياء و ما حققتش اى حاجه بالنسبه للارهابيين غير انهم قتلوا ناس ابرياء مالهمش دخل فى حاجه. ابو نضال اللى اتقال ان منظمته كانت ورا العمليه اتلقى مقتول بالرصاص فى بغداد فى صيف 2002، و ابو عباس اللى كان ورا عملية خطف الباخره اكيلى لاورو قبضت عليه القوات الامريكيه فى العراق بعد ما غزتها سنة 2003 و مات فى السجن.



</doc>
<doc id="25587" url="https://arz.wikipedia.org/wiki?curid=25587" title="خطف أكيلى لاورو">
خطف أكيلى لاورو

خطف أكيلى لاورو هى عمليه ارهابيه قام بيها فلسطينيين خطفوا الباخره أكيلى لاورو MS Achille Lauro قدام ساحل مدينة بورسعيد المصريه فى 7 اكتوبر 1985 ، فى السنه الرابعه من حكم الرئيس حسنى مبارك.

الباخره كانت فى جوله سياحيه فى البحر المتوسط و كانت متجهه من اسكندريه لبورسعيد لما خطفها اربع فلسطينيين. بعد التفاوض مع الارهابيين لمدة يومين اتوصلت السلطات المصريه مع اللى كانت بتتفاوض معاهم لحل هو ان الارهابيين يسلموا نفسهم لمصر و تسلمهم هى لمنظمة التحرير الفلسطينيه فى تونس و تخلص العمليه. و فعلاً ساب الارهابيين الباخره و ركبتهم مصر على طيارة مصر للطيران و طارت بيهم على تونس. لكن و الكلام ده شغال اكتشف الامريكان إن الإرهابيين قتلوا راكب امريكانى يهودى معاق اسمه ليون كلينجهوفر Leon Klinghoffer و رموه فى البحر و طلبوا من مصر تسليم الارهابيين لامريكا. فى الغضون دى وصلت الطياره المصريه لتونس لكن السلطات التونسيه رفضت انها تنزل فرجعت للبحر و هناك اعترضتها طيارات امريكانيه مقاتله و اجبرتها على النزول فى قاعدة سيونيلا العسكريه التابعه للناتو فى سيسيليا ( Naval Air Station Sigonella ) و لما نزلت حاصرتها قوات امريكانيه و قبضوا على الارهابيين. و بكده دخل الموضوع فى مشكله دوليه بين امريكا و ايطاليا و مصر ، حيث ان الطليانه اعترضوا على الموضوع بحكم انه حصل على ارضهم. و بعد ما اتقبض على الإرهابيين اتضح ان قائدهم ابو عباس كان هو كمان فى الطياره لكن الطليانه سمحوا له له بالمغادره على نفس الطياره ضد رغبة الامريكان. مصر ضحية المؤامره طلبت من امريكا انها تعتذر على اعتراض طيارة مصر للطيران لكن ما طلبتش نفس الطلب من اللى كانوا ورا خطف الباخره أكيلى لاورو فى مياها الإقليميه ، لكن امريكا رفضت لإنها شافت ان مصر غلطت انها ما قبضتش على الارهابيين و سابتهم يطلعوا من مصر و معاهم كمان قائدهم و مصمم العمليه ابو عباس ، و ان دى مش الطريقه المثلى للتعامل مع الإرهاب. امريكا بطبيعة الحال ما بتتعاملش مع الدول بطريقة " الاخ الكبير " او " الشقيقه الكبرى " المضروبين على قفاهم. الطريقه اللى إتعاملت بيها مصر مع الموقف بضعف و استكانه غير مبرره او مفهومه ماقدرش الامريكان إنهم يستوعبوها و شتم السفير الأمريكى فى القاهره السلطات المصريه و خرجت جرانيل الغرب تانى يوم تسخر و تنكت على تصرف السلطات المصريه اللى اعتبرته مخزى و مشين و ما يليقش بمكانة مصر كقوه كبيره فى الشرق الأوسط. موقف السلطات المصريه ده كان من نتايجه مدبحه حصلت بعدها بشهر فى مالطا بعد خطف طيارة مصر للطيران 648 و هى نفس الطياره اللى استخدمتها السلطات المصريه فى تهريب الإرهابيين.

لكن ابو عباس اللى نظم عملية خطف الباخره أكيلى لاورو ما فلتش من ايد امريكا ، فالقوات الامريكيه اللى غزت العراق سنة 2003 لقت ابو عباس مستخبى هناك فقبضت عليه طوالى و مات فى السجن.



</doc>
<doc id="25596" url="https://arz.wikipedia.org/wiki?curid=25596" title="جيانا مايكلز">
جيانا مايكلز

جيانا مايكلز (Gianna Michaels) ممثلة بورنوجرافية امريكية اتولدت يوم 6 يونيو 1983 فى مدينة سياتل بولاية واشنطن الامريكية ، واسمها الحقيقى تيرا ويكر (Terah Wicker) .

جيانا مايكلز اشتغلت الاول فى مطعم Dick's Drive-In لوجبات الهامبورجر فى سياتل ، وفى سنة 2001 سافرت لولاية كاليفورنيا واشتغلت موظفة استقبال فى فندق من فنادق الولاية ، وهناك جالها عروض من المجلات البورنوجرافية علشان تشتغل موديل عريان ، وفعلا اشتغلت فى مجلة Score بإسم شهرة جيانا روسى (Gianna Rossi) .

فى سنة 2004 دخلت جيانا مايكلز مجال البورنوجرافى لما مثلت اول فيلم بورنوجرافى ليها بإسم شهرة بيكى (Becky) ، وبعد كده مثلت أكتر من 450 فيلم بورنوجرافى أهمهم G for Gianna و و Big Tits at School Vol. 1 و و و و Big Wet Asses 15 و My Plaything Gianna Michaels
جيانا مايكلز ماعملتش أى عملية تكبير لبزازها لأن جمالهم وحجمهم الكبير طبيعيين ، ودى حاجة نادرة بالنسبة لأى ممثلة بورنوجرافية .

جيانا مايكلز حققت شهرة واسعة فى عالم البورنوجرافى وده بسبب ادائها المتميز للأفلام البورنوجرافية اللى مثلتها مع شكلها المميز بعينيها الواسعين وجسمها الجميل مع خفة دمها وضحكتها الرنانة ، والأهم من ده كله إثارتها العالية و حضورها عند المشاهد من اول ما تظهر على الشاشة.

جيانا مايكلز كسبت الجوايز دى:


</doc>
<doc id="25602" url="https://arz.wikipedia.org/wiki?curid=25602" title="منطقة حوض البحر المتوسط">
منطقة حوض البحر المتوسط

منطقة حوض البحر المتوسط مصطلح بيوضح المناطق و الدول اللى حوالين البحر المتوسط ، منطقة حوض البحر المتوسط تابعه ليها اراضى من قارات العالم القديم (افريقيا , اسيا , اوروبا). المنطقه دى الدول اللى فيها مشتركين فى جزء مش صغير من الثقافه و التاريخ و الاكل.المناخ فى المنطقه دى بيبقى مناخ متوسطى.ف المنطقه دى قامت حضارات عظيمه لسه بتبهر فى العالم لحد دلوقتى.



</doc>
<doc id="25606" url="https://arz.wikipedia.org/wiki?curid=25606" title="سلوك المستهلك">
سلوك المستهلك

سلوك المستهلك () علم ممكن يختصر ف انه علم دراسة امته و ليه و ازاى الناس بيشتروا منتج او خدمه معينه و ايه اللى بيخلوهم يقرروا انهم يختاروا حاجه بعينها دون عن باقى الخدمات و السلع المحطوطه قدامهم.العلم دا بيتصنف غالبا انه تبع علم التسويق بس بالرغم من كدا اساسياته بتجمع مع , التسويق, علوم مختلفه زى ال سايكولوچيا و انثروبولوجيا الاجتماعيه و اقتصاد. العلم دا بيتهم انه يفهم الناس بتفكر ازاى قبل و وقت و بعد ما بتشترى منتج او بتدفع تمن خدمه معينه و بكدا ممكن تستفيد من الموضوع دا و تحقق ارباح و فى نفس الوقت تدى للناس اللى هما عايزنه , كمان بتحاول انها تعرف ازاى تئثر و تقنع الناس سواء افراد او مجموعات كعيله مثلا , و عملية اختيار الناس و معرفة شخصياتهم عشان توجه ليهم خدمه او منتج معين.قبل اى منتج او خدمه جديده تنزل السوق لازم يحصل دراسة لسلوك المستهلك فى المكان اللى المنتج/الخدمه نزله , عشان كل منطقه او بلد ليها ثقافه و طباع و شخصية مختلفه عن التانيه و اللى ممكن يتقبل ف بلد ممكن مايتقبلش و يعتبر عيب و مش مقبول ف بلد تانيه, عشان يعرفوا يحددوا الطريقه و الاسلوب و السعر اللى حيدخلوا المنتج/الخدمه الجديده على المستهلك و ازاى يقدر يشدهم ليها لو كانت حاجه جديده مش موجوده عندهم قبل كدا.العلم دا كمان بيدرس الخصايص الفرديه للمستهلك من حيث الثقافه و الحاله الاجتماعيه و الاقتصاديه و شخصيته و بتحاول تعرف ازى بيشكل شخصيته او ثقافته اللى بتئثر على قرارته انه يتشترى حاجه و كمان تعرف درجات التائثير الخارجيه بتئثر ف قرارته اد ايه و ازاى زى الاعلانات المركزه و الاعلانات اللى بتركز على اللاشعور بتاعه و كلام الاصحاب و الاهل على منتج ميعن كل دا بيئثر فيه بشكل ايجابى او لاء ولا مش بيئثر فيه اساسا .سلوك المستهلك مش بيقف بس عند فهم ازاى الواحد بيفكر و بيقرر انه يشترى حاجه بس كمان بيدرس شعوره ايه قبل و بعد و وقت ما اشتراها كل دا بيزود المعلومات اللى ممكن تفيد ف ازاى يقدروا يحافظوا على اللى اشترا المنتج و يبقى عنده ولاء و انه يحب المنتج او الخدمه دى.العلم دا بيتعتبر علم مهم جدا ف التسويق خصوصا و فى البيزينس عموما.
لتسويق منتجك على الفيس بوك او تويتر وزيادة مبيعاتك انصح بطلب الخدمة دى
من هنااا
https://khamsat.com/marketing/facebook-marketing/25205-%D8%A7%D8%B6%D8%A7%D9%81%D8%A9-10-%D8%A7%D9%84%D8%A7%D9%81-%D8%B9%D8%B6%D9%88%D8%B9%D8%B1%D8%A8%D9%89-%D9%84%D8%AC%D8%B1%D9%88%D8%A8%D8%A7%D8%AA-%D8%A7%D9%84%D9%81%D9%8A%D8%B3-%D8%A8%D9%88%D9%83


</doc>
<doc id="25620" url="https://arz.wikipedia.org/wiki?curid=25620" title="ديزى مارى">
ديزى مارى

ديزى مارى (Daisy Marie) ممثلة بورنوجرافية امريكية من اصل مكسيكى اتولدت يوم 6 فبراير 1984 فى مدينة لوس انجليس بولاية كاليفورنيا الامريكية و نشأت فى مدينة سايلم بولاية اوريجون الامريكية و بعدين عاشت مدة مع اهلها فى مدينة زاكاتيكاس فى المكسيك .

اشتغلت ديزى مارى الاول كموديل عريان وظهرت فى أكتر من 280 فيلم بورنوجرافى من سنة 2002 لغاية دلوقتى؛ وكان ليها ظهور خاص مرتين فى برنامج الراديو The Howard Stern Show مرة فى شهر يوليو 2003 ومرة فى شهر نوفمبر 2004، وبعد كده ظهرت كموديل عريان فى المجلات البورنوجرافية المختلفة باسم شيرى (Cheri) ومن خلالها اشتغلت مع اشهر المصورين البورنوجرافيين ومنهم الممثلة والمخرجة البورنوجرافية الكبيرة سوزى راندال (Suze Randall) وبنتها الممثلة البورنوجرافية هولى راندال (Holly Randall) .

بعد كده اشتغلت مع هولى راندال فى الإتجاه العام لرياضات النوع الخيالى من اللياقة ، وعلشان حماسها للرياضة شاركت فى مسابقة تشجيع المقاتل العنيد ليكر (Laker) مع AIP Daily .

ديزى مارى كانت من اللى دخلوا التصفية النهائية فى الموسم التانى من مسابقة العرض الحى اللى كانت منظماها قناة Playboy TV والمنافسة على جايزة برنامج Jenna's American Sex Star . و قريب استضافوها فى المسلسل اللى أنتجته قناة Playboy TV بعنوان All Nite Party Girls .

ديزى مارى عاملة وشم على شكل ملاك مغطى معظم ضهرها ، وكانت ظهرت على غلاف عدد شهر يونيو 2008 من مجلة Penthouse وكسبت جايزة Penthouse Pet June 2008 .

ديزى مارى كسبت جايزة F.A.M.E Award 2009 النجمة المفضلة ، واترشحت لجايزة AVN Award 2004 أحسن نجمة جديدة


</doc>
<doc id="25627" url="https://arz.wikipedia.org/wiki?curid=25627" title="معاهدة فردريك - الكامل">
معاهدة فردريك - الكامل

معاهدة فردريك - الكامل هى اتفاقية سلام وقعها فردريك التانى ( Frederick II ) امبراطور الامبراطوريه الرومانيه المقدسه و الصقليتين و الملك الكامل محمد بن العادل سلطان مصر فى 18 فبراير 1229.

خلصت الحمله الصليبيه الخامسه على مصر و المعروفه بإسم حملة جان دى برين بالفشل و اتعملت هدنه بين مصر و الصليبيين لمدة تمن سنين. لكن فى الغضون دى وصلت دمياط سفن عليها عسكر ألمان. السفن دى كان بعتها فردريك التانى كمدد لمساعدة جيوش الحمله الخامسه لكن وصلت متأخره بعد ما المفاوضات كانت خلصت و اتوقعت اتفاقية الهدنه فإحترمت القوات الالمانيه الاتفاقيه و ما دخلتش فى معارك و خلصت الحرب و انسحب الصليبيين من مصر بالكامل فى سبتمبر 1221.

فى سنة 1228 طلع فريدريك التانى على راس الحمله الصليبيه الساته ، ودى كانت حمله صغيرة قوامها 600 فارس بس ، راح بيهم على عكا ، فبعت له هناك الملك الكامل رسوله " فخر الدين يوسف بن الشيخ " عشان يتفاوض معاه .

فردريك التانى كان اتجوز ايزابيلا بنت جان دى بريين ملك مملكة بيت المقدس الرمزيه سنة 1225 ، لكن ايزابيلا اتوفت بعد تلت سنين من الجوازه ، فطالب فردريك بحقه فى حكم مملكة بيت المقدس كوريث لمراته ففكر انه يخرج فى حمله على الشرق. من ناحيه تانيه البابا جريجورى السابع كان بيلح طول الوقت على فردريك بضرورة خروجه بحمله كبيره لكن فردريك كان عمال يتلكلك لغاية ما البابا اصدر امر بحرمانه من الكنيسه. بطبيعة الحال الصراع ما بين بابا الكاتوليك و الامبراطور فردريك التانى كان صراع ما بين الكنيسه و الملوك السيكولاريين فى اوروبا.
علاقة فريدرك بالملك الكامل كانت دايماً علاقه كويسه رغم ان الفترة كانت فترة تعصب و تزمت و حروب و ساد فيها عداء مستحكم بين المسيحيين الاوربيين و المسلمين فى الشرق. لكن شخصية و عقلية فردريك و الكامل كانوا سابقين لعصرهم. الاتنين كانوا مثقفين ثقافه عاليه و مهتمين بنشر العلم و الإصلاح و حرية الفكر و بنا المدارس و المعاهد ، و الاتنين كانوا دايماً بيفضلوا انهم يحلوا المشاكل و المنازعات بالطرق السلميه المتحضره. من جهه تانيه ، فردريك ما كانش غريب على الثقافه الاسلاميه حيث انه اتولد و عاش فى سيسيليا اللى كان فيها مسلمين و كانت اللغه العربيه و الثقافه الاسلاميه منتشرين فيها حتى بعدالنورمان ماطردوا العرب منها. فردريك على عكس ملوك اوروبا كان بيتكلم تمن لغات من ضمنها العربى.

بيقول المؤرخ " كانتوروڤيتز Cantorowitz " اللى كان مؤرخ الامبراطور فردريك عن الشخصيتين : " الملك الكامل كان صوره شرقيه من الامبراطور ، و ممكن نقول إن الامبراطور كان صوره غربيه من السلطان الملك الكامل ".

فى سنة 1227 اتدهورت العلاقات ما بين الملك المعظم عيسى حاكم دمشق و بين اخواته الملك الكامل محمد و الملك الأشرف موسى ، و وثق المعظم عيسى علاقاته بجلال الدين خوارزمشاه ملك الدوله الخوارزميه عشان يتقوى بيه على الملك الكامل ، و ده كان من اسباب سعى الملك الكامل لتوثيق علاقته بالامبراطور فردريك ، و هو اللى طلب منه انه يروح على الشرق عشان يسلمه بيت المقدس ، و وصلت دعوة الكامل فى وقتها بالنسبه لفردريك اللى كان مشتبك مع البابا و بيحاول يرضيه عشان يلغى قرار حرمانه من الكنيسه.

الملك الكامل كان عارف بالتحالف اللى عمله الملك المعظم مع خوارزمشاه ، و كان عارف ان فردريك بيستعد لشن حمله صليبيه ، و كان مدرك بمدى خطوره وصول حمله صليبيه جديده بعد ما عانى من الحمله الصليبيه الخامسه و فى الوقت اللى الملك المعظم كمان بقى مصدر تهديد تانى ليه ، فقرر انه يرمى عصفورين بحجر ، فبعت الامير " فخر الدين بن شيخ الشيوخ " لفردريك يعرض عليه انه ممكن يديه بيت المقدس ، عشان يقدر يتجنب هجوم حمله صليبيه جديده و فى نفس الوقت يوغوش الملك المعظم ، و فى نفس الوقت يكسب صداقة ملك اوروبى مكانته كبيره.

فردريك التانى زار القدس فى صحبة القاضى شمس الدين قاضى العسكر و استمرت المفاوضات ما بين فردريك و الملك الكامل عن طريق القاضى شمس الدين و فخر الدين يوسف و دخلوا كمان فى مناقشات علميه و فلسفيه.

انتهت المفاوضات بعقد معاهدة سلام قايمه على السياسه و التسامح و كانت مخالفه لروح العصر بالكامل ، و كانت بنودها :


اتوقعت الاتفاقيه فى 18 فبراير 1929 ، و فى 17 مارس 1229 دخل فردريك التانى بيت المقدس فى حماية قواته الألمانيه و الطليانيه، وسلمه " شمس الدين " قاضي نابلس مفتاح المدينه بالنيابه عن السلطان الكامل .

المعاهده ما بين فردريك امبراطور ألمانيا و الكامل سلطان مصر كانت بتعبر عن العقلية المتطوره للملكين مش عن العقليه اللى كانت سايده فى الشرق الأوسط و اوروبا اياميها. طوالى اول المعاهده ما اتوقعت قامت هوجه فى سوريا و اوروبا. السوريين اتهموا الكامل سلطان مصر بالخيانه و بيع القضيه و ابتدت عمليات التحريض ضده فى دمشق و اتنصب مهرجان دمشقى لشتيمته ، و شن عليه الواعظ و المؤرخ " سبط بن الجوزى " حمله عنيفه فى جوامع دمشق و شهر بيه. من ناحيه تانيه، انقلبت الدنيا فى اوروبا ضد الامبراطور فردريك و اتهمه البابا برضه بالخيانه و التفريط فى محاربة المسلمين و رفض الصليبيين التعاون مع فردريك و اعتبروه خارج على تعاليم المسيحيه و متمرد على مشيئة الرب و مطرود من الكنيسه عن طريق البابا جريجورى ، مع ان فردريك رجع القدس للصليبيين من غير ما تسيل نقطه دم واحده ، و ده فى حد ذاته يبيبن ان الصليبيين ماكانش هدفهم القدس فى حد ذاتها لكن تدمير المسلمين و بلادهم عن طريق الحرب ، و ان هدف البابا ما كانش تحرير بيت المقدس لكن السيطره على مقادير الناس عن طريق الحروب و الصراعات ضد المسلمين.

لكن رغم كده حافظ فردريك و الكامل على المعاهده و عاش الكامل بعدها تسع سنين ما حصلش فيهم أى خطر او إعتداء صليبى.

فى سنة 1244 انضم ملوك سوريا و الشام و معاهم عربان للصليبيين بتوع مملكة بيت المقدس و كونوا مع بعض جيش ضخم حاولو يغزو مصر بيه لكن انهزموا هزيمه ساحقه جنب غزه فى معركه ضخمه اتعرفت بإسم معركة الحربيه و سيطرت مصر على القدس. و فى سنة 1249 حاول لويس التاسع ملك فرنسا غزو مصر فى الحمله اللى اتعرفت بإسم " الحمله الصليبيه السابعه " ، لكن قبل ما يروح لويس على مصر بعت فردريك التانى تحذير لسلطان مصر الصالح ايوب من ان لويس التاسع بيجهز حمله كبيره لغزو مصر.



</doc>
<doc id="25644" url="https://arz.wikipedia.org/wiki?curid=25644" title="العيال كبرت">
العيال كبرت

العيال كبرت، مسرحية مصريه كوميديه مشهوره من اخراج سمير العصفورى اتعرضت اول مرة على المسرح فى سنة 1979. بطولة سعيد صالح, احمد زكى, يونس شلبى, حسن مصطفى و كريمة مختار و نادية شكرى.


الابن الوسطانى كمال (احمد زكى) اخد شنطة ابوه (رمضان السكرى) بالغلط و اكتشف فيها جواب غرامى موجه لوحده ست تانيه غير امه (كريمة مختار), فقرر انه يجمع اخواته عشان يشوفوا طريقه يقعدوا ابوهم معاهم و يفضل مرتبط بامهم و ميفككش العيله بتاعتهم, فقرروا انهم يحاولوا يرضوه بئاى طريقة و يعملوله اللى هو عايزه و بيقول عليه و يصححوا كل الغلطات و الحاجات اللى كانت مضايقه ابوهم عشان ميسافرش مع الست التانيه اللى عايز يتجوزها بعد ما يطلق امهم و يسبهم و يسافر بره.

حصلت تغيرات كبيره ف اخر المسرحيه للشخصيات الاساسيه


</doc>
<doc id="25647" url="https://arz.wikipedia.org/wiki?curid=25647" title="احمد زكى">
احمد زكى

احمد زكى (18 نوفمبر 1949 - 27 مارس 2005)، ممثل مصرى مشهور , اتولد فى الزقازيق

فيه ناس بتقول انه من احسن الممثلين فى تاريخ السينما المصريه.اتخرج من المعهد العالى للفنون المسرحيه قسم تمثيل و اخراج بتقدر امتياز سنة 1973.

معروف على قدرته الكبيره على التقليد و لقط تفاصيل صغيره ف الشخصيات اللى بيقلدها .

اخر فيلم ليه كان فيلم حليم و اللى اتوفى قبل ما يخلص كل المشاهد بتاعته و اللى قام ابنه ,اللى فيه شبه منه, بعمل المشاهد اللى فاضله. اشتغل مع مخرجين كبار و مؤلفين مصريين كبار.
كان متجوز من الفنانه هالة فؤاد و بعدين طلقها و ليه ابن واحد هو الممثل هيثم احمد زكى اللى قام ببقية المشاهد بتاعة ابوه فى فيلم حليم واللى توفى قبل ما يخلص كل المشاهد بتاعته..

احمد زكى مثل ف افلام كتير منهم :

اتوفى فى القاهرة يوم 27 مارس 2005 بعد صراع طويل مع مرض سرطان الرئه و اتعالج على نفقة الحكومه المصريه.



</doc>
<doc id="25650" url="https://arz.wikipedia.org/wiki?curid=25650" title="ايام السادات">
ايام السادات

ايام السادات فيلم مصرى اتعرض فى السينما فى سنة 2001, فيلم مبنى على السيرة الشخصيه و حياة الرئيس السادات. الفيلم من بطولة احمد زكى , و اللى مثل قبل كدا فيلم مبنى على السيرة الشخصيه بتاعة الرئيس المصرى جمال عبد الناصر فى فيلم ناصر 56, و منى زكى و ميرڤت امين .الفيلم بيعتبر من احسن افلام احمد زكى من حيث الاداء و التمثيل و اصعب دور مثله فى حياته, على حسب قوله, سيناريو وحوار احمد بهجت بتاع فيلم كتبه و اخرجه محمد خان. الفيلم مبنى على مذكرات السادات الشخصيه (البحث عن الذات) و كتاب جهان السادات عنه (سيدة من مصر). الفيلم اتصور ف 11 اسبوع و اتكلف 6 مليون جنيه مصرى.

الفيلم بيدور حولين حياة الرئيس المصرى انور السادات من ايام طفولته ف قرية ميت ابو الكوم ف محافظة المنوفيه لحد اغتياله فى حادثة المنصه. الفيلم كمان بيبين الاحداث المهمه اللى حصلتله و اللى قام بيها من اول ما دخل الكليه الحربيه و جوازته الاولانيه و اتهموه فى قضية تجسس لصالح الالمان ايام الحرب العالميه التانيه و تورطه فى اغتيال امين عثمان و تسريحه من الجيش, و ازاى هرب لحد ما الاحكام العرفيه اللى كانت متطبقه فى مصر ايام الحرب.و لما اتعرف بمراته التانيه جيهان السادات. و رجوعه للجيش مرة تانيه بعد ما صاحبه من زمان يوسف رشاد, اللى بقى دكتور الملك فاروق الخوصوى, اتوصتله عشان يرجع الجيش تانى. و عن انضمامه لحركة الضباط الاحرار و قيامهم بانقلاب على الحكم و خلعهم الملك و اعلنوا الجمهوريه و دور السادات فى الانقلاب اللى ذاع بيان رقم واحد بتاع الضباط الاحرار اللى ذاعوه فى الراديو, و بعدين عن نكسة 67 و تعينه عبد الناصر ليه كنائب لرئيس الجمهوريه و بعدين موت عبد الناصر و مسكه الحكم و خلافته مع مراكز القوى اللى كانت موجوده على ايام حكم عبد الناصر و ازاى اتخلص منهم و اتخلص من اعدائه السياسيين و بعدين حرب اكتوبر و بعدين دعمه للاخوان المسلمين و بقية التيارات الاسلاميه عشان يضربهم بالشيوعيين اللى كانوا ليهم شعبية كبيره و معارضين ليه و فى الاخر اعتقالات سبتمبر اللى عماله و انتفاضة العيش ايام 18 و 19 يناير 1977 و حالات التوتر السياسى اللى حصل فى اواخر عهده و بعدين التيارات الاسلاميه المتطرفه دى اللى كان بيدعمها و بيقويها ضد معارضينه من الشيوعيين و الليبرالين اتقلبت عليه و اغتلوه فى العرض العسكرى اللى كان بمناسبة انتصار مصر فى حرب 6 اكتوبر , و اغتلوه يوم 6 اكتوبر سنة 1981 ف الحادثه اللى اتعرفت بعد كدا بحادثة المنصه.


مشاهدة نسخة الفيلم الكاملة على موقع اليوتيوب http://www.youtube.com/watch?v=LvfdxPvvShM


</doc>
<doc id="25659" url="https://arz.wikipedia.org/wiki?curid=25659" title="صوفيا روسى">
صوفيا روسى

صوفيا روسى (Sophia Rossi) ممثلة بورنوجرافية امريكية اتولدت يوم 22 سبتمبر 1977 فى مدينة لاس ڤيجاس بولاية نيفادا الامريكية، واسم الشهرة دارلين (Darlene) .

صوفيا روسى وهى فى سن 15 سنة اشتغلت موديل عريان وزاد نشاطها فى المجال ده لما وصلت لسن 18 سنة وسافرت لاليابان و هاواى ، حتى الموديلات بتاعتها فى اوروبا اتوصفت بأنها رومانسية جدا . بعد كده خدت فترة راحة واتجوزت وسافرت مع جوزها من مدينة لوس انجليس بولاية كاليفورنيا لمدينة سكوتسديل بولاية اريزونا وخلفت منه بنتين .

وفى سنة 2002 رجعت تشتغل موديل عريان فى مدينة لاس ڤيجاس ضمن الإتجاه العام لشغل الموديلات ، وظهرت فى الحملات الاعلانية لشركات Jack Daniels و Southern Comfort لبيع الخمور وشركة Harley Davidson للموتوسيكلات ، واشتغلت رقاصة مسرح مع مغنى الروك الأمريكى كيد روك (Kid Rock).

صوفيا روسى اتطلقت حوالى سنة 2003 ولسه محتفظة ببناتها وبتربيهم كويس قوى.

فى اوائل سنة 2005 دخلت صوفيا روسى فى مجال البورنوجرافى بعدما استقبلت واحد من الحرس الشخصى للممثلة البورنوجرافية المشهورة جينا جيمسون (Jenna Jameson) علشان يرتب ميعاد مقابلة بينهم هما الإتنين ، ومضت عقد مع شركة Club Jenna اللى مثلت من انتاجها الافلام البورنوجرافية اللى عملت شهرتها زى Sophia Syndrome و Jenna's Provocateur و Sophia Revealed و Rossi's Revenge و Sophia's Private Lies, Volume 1 و Sophia Royale

صوفيا روسى ظهرت فى عدد اكتوبر 2005 من مجلة Penthouse وفى عدد ديسمبر 2005 من مجلة Hustler.


</doc>
<doc id="25660" url="https://arz.wikipedia.org/wiki?curid=25660" title="تى ارياواثى">
تى ارياواثى

تى ارياواثى هى مواطنه سريلانكيه بسيطه عندها 49 سنه سافرت السعوديه فى مارس 2010 و اشتغلت خدامه فى بيت. بعد ما رجعت سريلانكا اتهمت اللى اشتغلت عندهم بإنهم استخدموا التعذيب ضدها و انهم حطوا فى جسمها مسامير. بعد ما اتعمل لها فحص بالاشعه فى مستشفى فى سريلانكا اتضح ان فى جسمها 24 مسمار بيوصل طول مسامير منها ل 5 سنتيمتر. الحكومه السريلانكيه فتحت تحقيق و اعلن " لسخمان يابا ابيواردينا " وزير التنميه الاقتصاديه السريلانكى ان الحكومه السريلانكيه بتعمل تحقيقات و حاتنسق مع السلطات السعوديه للقبض على الجانى و صرح بإن الست دخلت المستشفى للفحص و العلاج و بينت الاشعه ان المسامير اللى اتدقت فى ايديها و رجليها و سيقانها وصل طولها ل 5 سنتيمتر.

قضية تى ارياواثى شدت انتباه منظمات حقوق الانسان و اتناولت الموضوع جرانيل دوليه خاصة انها مش حالة التعذيب الوحيده اللى اتبلغ عنها عن طريق خدامين اشتغلوا فى منطقة الخليج. و استناداً على العربيه.نت فى نوفمبر 2010 ظهرت حالة تعذيب تانيه لمواطنه اندونيسيه عمرها 23 سنه اسمها سومياتى بينتى سالان مصتبا ، و اتقتلت خدامه تانيه عمرها 36 سنه و اسمها كيكيم كومالاسارى و بينت التحقيقات ان حصل اعتداء جسدى عليها. و ذكرت الجرانيل ان الخدامين الاجانب فى دول الخليج بيتعرضوا لأنواع كتيره من العنف و الاضطهاد و التعذيب و ان الظاهره بقت منتشره فى المنطقه دى و ان هناك قضايا كتيره قدام المحاكم.

و ذكرت الجرانيل البلجيكيه ان القضاء البلجيكى بيحاكم اشخاص من الخليج منهم 8 "اميرات" بتهمة الاتجار فى البشر و احتجاز خدامات فى اوتيل فخم فى بروكسل سنة 2008 و طلبت النيابه العامه تحويل المتهمين لمحكمة الجنح بتهمة الاحتجاز و المعامله الغير انسانيه و الاتجار بالبشر.

بيقول النشطا فى حقوق الانسان ان عمليات تعذيب الاجانب بيغذيه نظام الكفيل المعمول بيه فى منطقة الخليج. حيث ان فى البلاد التانيه من حق الخدامين انهم يسيبوا الاماكن اللى بيتعرضوا فيها للإساءات لكن فى منطقة الخليج الخدامين و العمال الاجانب ما يقدروش تغيير وظيفتهم و لا يخرجوا من البلاد اللى بيشتغلوا فيها من غير اذن صريح من الكفيل.




</doc>
<doc id="25661" url="https://arz.wikipedia.org/wiki?curid=25661" title="جينا جيمسون">
جينا جيمسون

جينا جيمسون (Jenna Jameson) ممثلة ومخرجة ومنتجة بورنوجرافية امريكية من اصل إيطالى اتولدت يوم 9 ابريل 1974 فى مدينة لاس ڤيجاس بولاية نيفادا الامريكية واسمها الحقيقى جينا مارى ماسولى (Jenna Marie Massoli) .

جينا جيمسون اتعرضت للإغتصاب مرتين لما كانت طالبة فى الثانوى ، وكانت مدمنة مخدرات بتتعاطى الكوكايين و إل إس دى و الميثامفيتامين لمدة اربع سنين لغاية لما اتعالجت من كل ده سنة 1994 .

جينا جيمسون خدت لقب (اشهر ممثلة بورنوجرافية فى العالم) ولقب (ملكة البورنوجرافى)، وكانت بدأت نشاطها سنة 1993 لما اشتغلت رقاصة استربتيز و موديل عريان لغاية سنة 1996 ، وكسبت اعلى تلات جوايز للوجوه الجديدة من منظمات افلام بورنوجرافية . ومن وقتها كسبت أكتر من 20 جايزة و دخلت ضمن المشاهير فى XRCO و AVN .

جينا جيمسون بدأت شغلها بأكتر من اسم شهرة : الاول كان جيناسيس (Jennasis) وبعد كده ديزى هوليداى (Daisy Holliday) و ديزى ميز (Daisy Maze) ، وفى الاخر استقرت على اسم جينا جيمسون على اسم نوع الويسكى اللى بتشربه واسمه چيمسون (Jameson).

سنة 1994 جينا جيمسون عملت عملية زرع بز ، وسنة 2004 عملت عملية زرع للبز التانى وعملية زرع دقن ، كل ده علشان تبقى جذابة ومثيرة فى افلامها.

فى يوم 20 ديسمبر 1996 جينا جيمسون اتجوزت الممثل والمخرج البورنوجرافى براد أرمسترونج (Brad Armstrong) ، لكنهم اعلنوا انفصالهم عن بعض فى شهر مارس 1997 قبل ما يتم الطلاق بينهم بشكل نهائى فى شهر مارس 2001 بعدما اكتشف براد أرمسترونج (Brad Armstrong) خيانة جينا جيمسون ليه مع واحد اسمه چورچ ارايا مونتويا (Jorje Araya Montoya) كانت اتعرفت عليه لما سافرت لكوستاريكا .

فى سنة 1998 اتعرفت جينا جيمسون على الممثل والمخرج والمنتج البورنوجرافى جاى جردينا (Jay Grdina)، وفى سنة 2000 شاركته فى تأسيس شركة Club Jenna لإنتاج الافلام البورنوجرافية ، وفى شهر ديسمبر 2000 اعلنوا عن خطوبتهم لبعض قبل حتى ما يتم طلاقها من براد أرمسترونج (Brad Armstrong) ، ولما اتطلقت فى شهر مارس 2001 كملت استعداداتها للجواز من جاى جردينا (Jay Grdina) لغاية لما اتجوزوا يوم 22 يونيو 2003 .

كان اول انتاج لشركة Club Jenna هو فيلم Briana Loves Jenna سنة 2001 بطولة جينا جيمسون مع الممثلة البورنوجرافية بريانا بانكس (Briana Banks) واللى عمل مبيعات خرافية و كان أكتر فيلم اتباع و اتأجر فى ال AVN Awards سنة 2002 .

سنة 2004 جينا جيمسون ألفت كتاب عن سيرتها الذاتية اسمه وباعت منه نسخ كتيرة .

فى شهر نوفمبر 2005 قناة Playboy TV عملت برنامج جديد اسمه Jenna's American sex star و جينا جيمسون هى اللى بتقدم البرنامج اللى فيه بيتعمل مسابقات بين الممثلين البورنوجرافيين الجداد على توقيع عقود مع شركة Club Jenna ، وفى اول سنتين فاز بالعقد الممثلتين البورنوجرافيتين بريا بينيت (Brea Bennet) و روكسى جيزيل (Roxy Jezel).

فى شهر اغسطس 2007 جينا جيمسون عملت عملية تصغير لبزازها وأعلنت اعتزالها لشغلها فى مجال البورنوجرافى ، بس فى نفس الوقت أكدت أن شركة Club Jenna مستمرة فى شغلها زى ما هى .

جينا جيمسون كسبت الجوايز دى :



</doc>
<doc id="25665" url="https://arz.wikipedia.org/wiki?curid=25665" title="تعذيب">
تعذيب

التعذيب هو الحاق الأذى بالغير عن طريق الوجع. و التعذيب عمل مقصود الغرض منه تأليم جسم الشخص او نفسيته. و ممكن يكون بطريقه فرديه او عن طريق جهاز سلطه فى الدوله. التعذيب ممكن يتقسم لنوعين، الأولانى تعذيب ما بيأديش لموت الضحيه زى مثلاً فى حالات استخلاص الاعترافات او المعلومات ، و التانى تعذيب الغرض منه الاعدام بوحشيه. فى القرن 21 بيعتبر التعذيب وسيله اجراميه ضد مبادىء حقوق الانسان.

الأمم المتحده حرمت و جرمت استخدام التعذيب و مضت على وثيقة منع التعذيب 143 دوله. الأمم المتحده بتعرف التعذيب بإنه " أى عمل بيسبب للضحيه الم جامد او معاناه جسديه او نفسيه ، وانه بيتمارس ضد الضحيه بغرض مثلاً الحصول منه او من شخص تالت على معلومات او اعتراف على حاجه عملها او فيه احتمال انه عملها هو او طرف تالت ، او لإلحاق الضرر بيه او بطرف تالت لاسباب عنصريه من أى نوع ". من ناحيه تانيه الماده 5 من الاعلان العام لحقوق الانسان بتاع الأمم المتحده بيحرم و بيجرم التعذيب. الدول الموقعه على وثيقة جنيف التالته و الرابعه اتعهدوا رسمياً بإنهم مش حايستخدموا التعذيب فى الصراعات العسكريه.

على مر العصور استخدم الانسان التعذيب ضد غيره من البشر لأسباب دينيه او سياسيه او عنصريه او حربيه او ساديه او بغرض العقاب و لأسباب تانيه كتيره. و اخترعت الات و ادوات كتيره للتعذيب. فى العصور الوسطى انتشر التعذيب كوسيله للترهيب و العقاب و ذل الخصوم . فى العصور القديمه اتفنن فى عمليات التعذيب ، و فى العصور الوسطى ظهرت محاكم التفتيش التابعه للكنيسه الكاتوليكيه فى اوروبا اللى استخدمت افظع انواع التعذيب للضحايا و طورت ادوات و الات للتعذيب ، و مع اكتشاف العالم الجديد و انتشار الإستعمار الاوروبى فى نواحى العالم استخدم التعذيب و التنكيل بطريقه شنيعه ضد سكان المناطق المكتشفه و المستعمره فى امريكا الجنوبيه و اسيا و افريقيا وغيرها. فى العصر الحديث برغم القوانين الدوليه المحرمه استمر التعذيب و التنكيل بالناس عن طريق حكومات ، و حصلت فظايع تعذيب فى العراق بعد الغزو الامريكى فى السجون و المعتقلات زى سجن ابو غريب فى بغداد. و حتى على المستوى الفردى خارج نطاق الحكومات و السلطات استمرت عمليات الإعتداء على ادمية البشر و التنكيل بيهم بإستخدام التعذيب زى ما حصل للخدامين و منهم الضحيه السريلانكيه تى ارياواثى اللى اظهرت الاشعه انه اتدق فى جسمها 24 مسمار عن طريق مخدومها. ضرب التلامذه فى المدارس عن طريق المدرسين بطبيعة الحال هو كمان تعذيب و منتشر فى كذا بلد بحجة تربية و تقويم التلاميذ مع انه من ابشع وسايل التنكيل و التعذيب لانه كمان بيرتكب عن طريق كبار ضد اطفال. 

التعذيب فى العصور القديمه

بتوضح الرسومات المصريه القديمه ان التعذيب اتمارس فى مصر القديمه لكن مش معروف بالظبط على أى نطاق. من وسايل التعذيب اللى ظهرت فى الرسومات المصريه القديمه كان المد ( الضرب تحت الرجلين ) عن طريق الة " الفلكه ".

اليونانيين القدام و الرومان استخدموا التعذيب للحصول على اعترافات. لغاية القرن التانى بعد الميلاد كان التعذيب عادة بيطبق على العبيد بس لكن بعد كده بقى التعذيب بيتطبق على الطبقات الفقيره فى المجتمع. فى مصر استخدم البيزنطيين التعذيب ضد المصريين المسيحيين بسبب الخلافات الدينيه اللى حصلت ما بين الكنيسه البيزنطيه و اللاتينيه من ناحيه و الكنيسه المصريه من ناحيه. استخدم البيزنطيين وسايل مريعه فى التعذيب لترهيب المصريين المسيحيين من اتباع الكنيسه المصريه وصلت لحد الرمى فى قدر فيها زيت مغلى.

التعذيب فى العصور الوسطى

اوروبا شافت فى العصور الوسطى تطور مفزع فى التعذيب و اخترعت الات للتنكيل بالناس. الضحايا عادة كانوا اللى الكنيسه بتعتبرهم مناؤين ليها. محاكم التفتيش اللى اخترعتها الكنيسه لمحاكمة المتهمين اتفننت فى العقوبات و التعذيب. اتحرقت ستات بالنار بتهمة السحر و اتحرق مفكرين و مناؤين سمتهم الكنيسه " مهرطقين " كان من اشهرهم جان دارك اللى حاكمتها الكنيسه و حرقتها فى روان فى فرنسا فى 30 مايو 1431.

الات و ادوات كتيره استخدمت فى التعذيب منها مثلاً " العذراء الحديديه iron maiden " اللى شاع استخدامها من القرن 17 و كانت عباره عن حاجه تشبه تابوت جواه سكاكين و مسامير كبيره فكان المدان بيتحط فيها و لما يتقفل الباب عليه تدخل المسامير فى جسمه من الوش و الضهر لكن عادة ماكانش بيموت طوالى لإن مصممين الاله المريعه اتعمدوا يحطوا المسامير فى حتت معينه بحيث انها ما تدخلش فى الاعضاء الحيويه فيفضل الضحيه يتعذب لغاية ما يموت او يطلوعه و يموت من التعذيب او من التلوث البكتيرى. من الالات التانيه كان " كرسى الشوى " او " الكرسى الحديدى Iron Chair " و ده كان شوايه يقعدوا عليه الضحيه عشان يتشوى ، و الة المط " الراك The Rack " و اتعرفت فى انجلترا من سنة 1447 بإسم " بنت دوق ايكستر Duke of exter's daughter " و دى كانت عباره عن ترابيزه ينيموا عليها الضحيه و يمطوه بشده من الناحيتين لغاية مفاصله ما تخرج من بعض و ساعات كانو يحطو مسامير تحت ضهره عشان يزودوا الألم ، و "التور النحاسى Brazen Bull " و ده كان زى دولاب نحاس اصفر على شكل تور كانوا بيدخلوا فيه الضحيه و يسخنوه لغاية ما يتشوى و طوره بحيث يطلع منه دخان و يصرخ الضحيه بصوت التور الهايج ، و " كمتراية الألم Pear of Anguish " و دى كانت اداه على شكل كمترايه متقسمه بتتحط فى بؤ الضحيه او شرجه او فاجاينة الست و تكبيرها عن طريق فتحها بمسمار قلاووظ. الاله دى كانت عادة بتستخدم ضد الهوموسكسواليين اللى بيمارسوا الجنس المثلى و الستات اللى كدبوا او زنوا او عملوا اجهاض ، و " الفيران " و دى كانت عملية تعذيب مريعه بتم بتفح بطن الضحيه و حط فيران جواها تاكل أحشائه ، غير كده كان فيه التغريق او " التغطيس Dunking " بإستخدام " كرسى التغطيس Ducking-stools " و ده كان بيستخدم بالذات ضد الستات اللى المتهمين بإنهم سحارات او مشاغبات لسانهم طويل ، و " السلق Boiling " و الدفن بالحيا و " الربط لغاية الموت " و حاجات ساديه كتيره اتفنن فيها المعذبين. بعد ما اتوسع الاوروبيين فى العالم طبقوا فنون التعذيب فى المستعمرات ضد السكان المحليين و استخدموا الكلاب المتوحشه فى تعذيب الناس.

فى مصر العصور الوسطى ، اتعرف التعذيب و استخدم و عادة كان بيستخدم ضد المناؤيين السياسيين . و من وسايل التعذيب كان " الجلد " و " الطاسه " و دى كانت زى خوذه حديد بتتسخن و تتحط راس الضحيه فيها ، و " التسمير " و ده كان عادة بيحصل على جمل متثبته على جنابه الواح خشبيه فكان المدان بيتسمر فيها بالمسامير و يلف بيه الجمل شوارع القاهره و معاه مناديه بينادوا مثلاً : " ده جزاء اللى يتطاول على السلطان " ، بعد التشهير بالمدان كان عادة بيتعدم عن طريق " التوسيط " يعنى قطعه نصين بسيف. و كان فيه " العصر " و ده كان عباره عن عصر و فعص اعضاء الجسم. و كان فيه " السلخ " و ده كان فصل الجلد عن اللحم بس ماكانش بيستخدم الا فى حالات نادره و ماكانش شايع زى مثلاً فى الهند. و كان فيه نوع تانى من التعذيب النفسى اسمه " التجريس " كانوا يقعدوا المدان على ضهر حمار او تور و يلفوا بيه فى الشوارع مع ضرب جرس فوق راسه و ساعات كان بعد كده بيتجلد فى الشارع و الناس تتفرج عليه. " الضرب بالمقارع " اللى ما بيأديش لموت كان اكتر نوع منتشر. التعذيب بالمناظر دى كان بيتعمل عادة ضد كبار رجال الدوله و الامرا فى حالات التأمر او الإغتيالات و ساعات كان بيتطبق على المجرمين اللى عملوا جرايم كبيره لكن التعذيب فى مصر ما وصلش للدرجه اللى كانت موجوده وقتها فى اوروبا و عادة المدانين كانوا بيتعدموا طوالى من غير تعذيب. ما حصلتش فى مصر فى العصور الوسطى عمليات تعذيب منظمه بسبب الخلافات الدينيه او الإضطهاد الدينى او الإثنى.

التعذيب فى العصر الحديث

استمر تعذيب الناس فى العصر الحديث و اشتهر النظام النازى فى ألمانيا بتعذيب المناؤين. و برغم التطور الإنسانى و صدور قوانين دوليه بتحرم و بتجرم التعذيب استمرت عمليات التعذيب تقريباً فى كل بلاد العالم بحجج استخلاص الاعترافات المهمه اللى هدفها حماية المواطنين فى الدوله و حتى فى خارجها. بقى مهم لأجهزة الدوله اللى بتمارس التعذيب " اخفاء ملامح الجريمه " مش منع وقوع الجريمه نفسها. وقت الغزو الامريكى للعراق كشفت الصور اللى اتعملت فى سجن ابو غريب و غيره حالات تعذيب استخدمت فيه الكهربا و التغريق و الكلاب و التعذيب النفسى فكانت صدمه كبيره للعالم.

جنب تعذيب السلطات الرسميه فيه منظمات غير حكوميه استخدمت الترويع و التعذيب ضد افراد لأسباب عنصريه زى منظمات كو كلوكس كلان Klu Klux Klan و بلاك ليجيون Black Legion فى امريكا اللى استخدموا اللنشيه Lynching ضد السكان السود.

التعذيب فى العصر الحديث فى حالات كتيره بيصعب اثباته ، خاصة لما يكون عدى وقت طويل ما بين عملية التعذيب و فحص الضحيه طبياً ، او لما يكون اللى قام بالتعذيب محصن عن طريق الدوله. السلطات بقت بتتبع استعمال طرق تعذيب نفسى ما بتظهرش اثارها الجسمانيه بوضوح على الضحايا و بكده بتقدر تتهرب من الإتهامات و لما بتحصل حالات وفاه من التعذيب بتتطلع تقارير طبيه ان الضحيه مات لأسباب طبيعيه.

على المستوى الفردى المش حكومى استمر التعذيب فى بلاد كتيره و ظهرت حالات تعذيب الخدامين من البلاد الفقيره على ايدين مخدوميهم فى البلاد الغنيه زى حالة الضحيه السريلانكيه تى ارياواثى اللى اظهرت الاشعه انه اتدق فى جسمها 24 مسمار عن طريق مخدومها. فيه بلاد اوروبيه بتحرم الضرب فى المدارس لكن ما بتحرمهوش فى البيوت و بالتالى استمر التعذيب فى البيوت عن طريق الضرب و الإهانات و عادة الاطفال و الستات هما الضحايا.

منظمات حقوق الانسان بتعمل جهود كبيره لكشف وقايع التعذيب اللى بتحصل فى العالم لكن الطريق لسه طويل لوقف عمليات التعذيب بالكامل.


</doc>
<doc id="25669" url="https://arz.wikipedia.org/wiki?curid=25669" title="العذراء الحديديه">
العذراء الحديديه

العذراء الحديديه - بالانجليزى : Iron Maiden ، بالألمانى : Eiserne Jungfrau -، هى اداة تعذيب شاع استعمالها فى اوروبا من القرن السبعتاشر. اوروبا شافت فى العصور الوسطى تطور مفزع فى التعذيب و اخترعت الات للتنكيل بالناس. الضحايا عادة كانوا اللى الكنيسه بتعتبرهم مناؤين ليها. محاكم التفتيش اللى اخترعتها الكنيسه لمحاكمة المتهمين اتفننت فى العقوبات و التعذيب. اتحرقت ستات بالنار بتهمة السحر و اتحرق مفكرين و مناؤين سمتهم الكنيسه " مهرطقين ". الات و ادوات كتيره استخدمت فى التعذيب كان منها " العذراء الحديديه " اللى شاع استخدامها من القرن 17 و كانت عباره عن حاجه تشبه تابوت جواه سكاكين و مسامير كبيره فكان المدان بيتحط فيها و لما يتقفل الباب عليه تدخل المسامير فى جسمه من الوش و الضهر لكن عادة ماكانش بيموت طوالى لإن مصممين الاله المريعه اتعمدوا يحطوا المسامير فى حتت معينه بحيث انها ما تدخلش فى الاعضاء الحيويه فيفضل الضحيه يتعذب و عادة ما كنش بينزف لإن المسامير كانت بتبقى قافله فى لحمه و بتمنع تدفق الدم ، و يفضل على الحال ده فى الضلمه لغاية ما يموت او يطلوعه فيموت من التعذيب و النزيف او من التلوث البكتيرى.



</doc>
<doc id="25674" url="https://arz.wikipedia.org/wiki?curid=25674" title="ستار جبار">
ستار جبار

ستار جبّار مواطن عراقى كان محبوس فى سجن ابو غريب ف بغداد فى فترة اوئل احتلال امريكا للعراق. فى الفتره اللى كان محبوس فيها اتعرض للتعذيب الجسدى و النفسى على ايد السجانين و العساكر الامريكان. ستار جبار مكانش محبوس عشان معتبرينه ارهابى ولا عشان كان بيقاوم الجيش الامريكانى بس عشان كان سرق عربيه.

ستار جبار قلعوه هدومه كلها و غموا عينيه و وقفوه على صندوق بعدما غطوا جسمه بخرقة كبيرة من الخيش و حطوا اسلاك كهربا على ايديه و على قضيب الراجل بتاعه و قالوله انه لو اتحرك حيتكهرب . الجيش الامريكانى ف التحقيقات, اللى اتعملت بعد فضيحة التعذيب اللى فى السجن, قالوا ان الاسلاك مكانتش متوصله بالكهربا ولا حاجه بس كانوا بيستخدموها لايهامه بكدا و عشان يهددوه, بس ساتتار كدب الكلام دا فى مقابله. الصوره اللى بتبين تعذيبه اتشهرت جامد و بقت بترمز للتعذيب فى سجن ابو غريب و للتعذيب و انتهاك لحقوق الانسان اللى الامريكان بيعملوه.


</doc>
<doc id="25680" url="https://arz.wikipedia.org/wiki?curid=25680" title="كو كلوكس كلان">
كو كلوكس كلان

كو كلوكس كلان - بالإنجليزى Klu Klux Klan ، و بتختصر لـ " ك.ك.ك ‍‍KKK " ‍‍‍‍- . دى منظمه عنصريه موجوده فى امريكا اول ظهور ليها كان سنة 1865.
كانت بتدعو للعنصريه للعرق الابيض وبتعتقد ان الجنس الابيض هوه الافضل فى كل حاجه والمفروض اى جنس تانى يموت.
لبسهم المميز كان كله ابيض و كانوا بيغطوا وشهم و مش بيبان منهم غير عيونهم بس.
المنظمه دى كل اعضائها كانو من البيض و من المسيحيين البروتستانت
قابلتهم معارضه كبيره جدا فى كل العالم ومن المسيحيين البروتستانت التانيين
و وصفوهم بالإرهابيين بإسم الدين والعرق.

المنظمه العنصريه استخدمت اللنشيه Lynching ( اعدام من غير محاكمه ) و قتلت ناس كتيره من السود فى امريكا و كانت بتستخدم فى الغالب المشانق او النار لقتلهم .

وبما ان دى كانت اول مرحله للمنظمه مكنش موجود عندهم تنظيم او ترتيب محدد وفى الفتره دى بدأت افكارهم تنتشر فى الجنوب على انهم تنظيم سرى وبما انهم كانو عنصريين وبيؤمنو بتفوق العرق الابيض كان لبسهم كله ابيض وبيتكون من جلابيه كبيره بيضا وطاقيه كبيرة شبه القرطاس بتغطى راسهم ووشهم ومش بيبان غير عيونهم , وطول مراحل المنظمه التزمو باللبس ده مع تطوير بسيط فيه من ناحيه الرموز والرتب.


فى سنة 1930 انفصل اعضاء من المنظمه و كونوا منظمه تانيه اسمها بلاك ليجيون The Black Legion و ارتكبوا جرايم ضد السود و من ضمن ضحاياهم كان ابو مالكوم اكس Malcom X قبل ما يتزعم حركته المناهضه للعنصريه.



</doc>
<doc id="25686" url="https://arz.wikipedia.org/wiki?curid=25686" title="دافنى روزن">
دافنى روزن

دافنى روزن (Daphne Rosen) ممثلة ومخرجة ومنتجة ومصورة بورنوجرافية اسرائيلية اتولدت يوم 9 يونيو 1982 فى تل ابيب عاصمة اسرائيل ، ولما وصلت لسن سنتين هاجرت مع اهلها لمدينة بوسطن فى ولاية ماساتشوستس الامريكية وهناك خدت الجنسية الامريكية.

دافنى روزن دخلت فى مجال البورنوجرافى سنة 2003 ومثلت اكتر من 150 فيلم بورنوجرافى ، وهى مشهورة بضخامة جسمها و بزازها الكبيرة و اردافها المليانة.

فى سنة 2005 دافنى روزن مضت عقد غير احتكارى مع شركة Venom Digital Media لإنتاج الافلام البورنوجرافية جوه الأستديوهات ، و قدرت تاخد أجازة من تصوير الافلام لمدة سنة من 2005 لغاية 2006 علشان تتفرغ لدراستها فى الجامعة ولشغلها على الموقع الخاص بيها على شبكة الإنترنت 

فى سنة 2005 برنامج KSEXradio الإذاعى استضاف دافنى روزن مع الممثلة البورنوجرافية انى كروز (Annie Cruz) ، وكمان برنامج Blind Date التليفزيونى استضاف دافنى روزن فى حلقة من حلقاته.

دافنى روزن كانت وصيفة شرف فى حفل جواز الممثلة البورنوجرافية انى كروز (Annie Cruz) من الممثل البورنوجرافى جاك لورانس (Jack Lawrence) واللى اتعمل فى حفلة 2005 Adult Entertainment Expo.

فى سنة 2009 دافنى روزن اشتغلت فى وكالة Lisa Ann's Talent Management اللى اسستها الممثلة البورنوجرافية ليزا آن (Lisa Ann) لإكتشاف المواهب الجديدة فى المجال البورنوجرافى ، و كمان اشتغلت مندوبة عن وكالة Pure Talent Agency للرقص المتميز .

دافنى روزن بتوصف نفسها انها مخنثة ، وهى اليومين دول عايشة فى مدينة سياتل بولاية واشنطن الامريكية.

دافنى روزن اترشحت لجايزة AVN Award 2010 عن افضل مشهد سكس جماعى فى فيلم Ben Dover's Busty Babes USA.


</doc>
<doc id="25692" url="https://arz.wikipedia.org/wiki?curid=25692" title="التور النحاسى">
التور النحاسى

التور النحاسى Brazen Bull او التور البرونزى Bronze Bull او التور السيسيلى Sicilian Bull هو الة تعذيب مريعه اخترعها " بريلوس الأتينى " فى اليونان القديمه عشان يدى اكبر قدر من الألم و العذاب وقت اعدام المدانين و قال الفكره لفالاريس طاغية أكارجا فأعجب بيها فصنع بريلوس " التور النحاسى " و بعد ما عمله امر فالريس بتجريبها على بريلوس نفسه لكن طلعوه من التور قبل ما يموت و قتله فيلاريس عن طريق رميه من فوق جبل فى ظروف تانيه.

التور النحاسى كان عباره عن دولاب على شكل تور مجوف ليه باب على الجنب و مصنوع كله من النحاس المخلوط بالزنك. الضحيه كانت بتتحط جوه التور و بيتم توليع نار تحت التور و بالتالى كان بيتحول لفرن و الضحيه كانت بتتشوى ببطء لغاية الموت.

مع مرور الوقت تم تطوير التور و بقى عباره عن الة تعذيب معقده فيها أنابيب تخلى صرخات الضحيه تطلع من جوه التور و كأنها صوت تور هايج و تطلع سحب دخان بخور. استخدمت الة التعذيب دى فى العصور الوسطى فى اوروبا لكن بطريقه اقل من استخدامها عند اليونايين و و عادة كانت بتستخدم فى وسط اوروبا.


</doc>
<doc id="25696" url="https://arz.wikipedia.org/wiki?curid=25696" title="التعذيب فى العصور الوسطى">
التعذيب فى العصور الوسطى

التعذيب فى العصور الوسطى كان منتشر فى نواحى العالم. اتفنن المغول و الاوروبيين فى التعذيب. اوروبا شافت فى العصور الوسطى تطور مفزع فى التعذيب و اخترعت الات للتنكيل بالناس. الضحايا عادة كانوا اللى الكنيسه بتعتبرهم مناؤين ليها. محاكم التفتيش اللى اخترعتها الكنيسه لمحاكمة المتهمين اتفننت فى العقوبات و التعذيب. اتحرقت ستات بالنار بتهمة السحر و اتحرق مفكرين و مناؤين سمتهم الكنيسه " مهرطقين " كان من اشهرهم جان دارك اللى حاكمتها الكنيسه و حرقتها فى روان فى فرنسا فى 30 مايو 1431

الات و ادوات كتيره استخدمت فى التعذيب منها مثلاً " العذراء الحديديه Iron Maiden " اللى شاع استخدامها من القرن 17 و كانت عباره عن حاجه تشبه تابوت جواه سكاكين و مسامير كبيره فكان المدان بيتحط فيها و لما يتقفل الباب عليه تدخل المسامير فى جسمه من الوش و الضهر لكن عادة ماكانش بيموت طوالى لإن مصممين الاله المريعه اتعمدوا يحطوا المسامير فى حتت معينه بحيث انها ما تدخلش فى الاعضاء الحيويه فيفضل الضحيه يتعذب لغاية ما يموت او يطلوعه و يموت من التعذيب او من التلوث البكتيرى. من الالات التانيه كان " كرسى الشوى " او " الكرسى الحديدى Iron Chair " و ده كان شوايه يقعدوا عليه الضحيه عشان يتشوى ، و " الة المط The Rock " و اتعرفت فى انجلترا من سنة 1447 بإسم " بنت دوق ايكستر Duck of exter's daughter " و دى كانت عباره عن ترابيزه ينيموا عليها الضحيه و يمطوه بشده من الناحيتين لغاية مفاصله ما تخرج من بعض و ساعات كانو يحطو مسامير تحت ضهره عشان يزودوا الألم ، و "التور النحاسى Brazen Bull " و ده كان زى دولاب نحاسى على شكل تور كانوا بيدخلوا فيه الضحيه و يسخنوه لغاية ما يتشوى و طوره بحيث يطلع منه دخان و يصرخ الضحيه بصوت التور الهايج ، و " كمتراية الألم Pear of Anguish " و دى كانت اداه على شكل كمترايه متقسمه بتتحط فى بؤ الضحيه او شرجه او فاجاينة الست و تكبيرها عن طريق فتحها بمسمار قلاووظ. الاله دى كانت عادة بتستخدم ضد الهوموسكسواليين اللى بيمارسوا الجنس المثلى و الستات اللى كدبوا او زنوا او عملوا اجهاض ، و " الفيران " و دى كانت عملية تعذيب مريعه بتم بتفح بطن الضحيه و حط فيران جواها تاكل أحشائه ، غير كده كان فيه " التغريق Dunking " و ده كان بيستخدم بالذات ضد الستات اللى المتهمين بإنهم سحارات ، و " السلق Boiling " و الدفن بالحيا و " الربط لغاية الموت " و حاجات ساديه كتيره اتفنن فيها المعذبين. بعد ما اتوسع الاوروبيين فى العالم طبقوا فنون التعذيب فى المستعمرات ضد السكان المحليين و استخدموا الكلاب المتوحشه فى تعذيب الناس.

فى مصر العصور الوسطى ، اتعرف التعذيب و استخدم و عادة كان بيستخدم ضد المناؤيين السياسيين . و من وسايل التعذيب كانت " الطاسه " و دى كانت زى خوذه حديد بتتسخن و تتحط راس الضحيه فيها ، و " التسمير " و ده كان عادة بيحصل على جمل متثبته على جنابه الواح خشبيه فكان المدان بيتسمر فيها بالمسامير و يلف بيه الجمل شوارع القاهره و معاه مناديه بينادوا مثلاً : " ده جزاء اللى يتطاول على السلطان " ، بعد التشهير بالمدان كان عادة بيتعدم عن طريق " التوسيط " يعنى قطعه نصين بسيف. و كان فيه " العصر " و ده كان عباره عن عصر و فعص اعضاء الجسم. و كان فيه " السلخ " و ده كان فصل الجلد عن اللحم بس ماكانش بيستخدم الا فى حالات نادره و ماكانش شايع زى مثلاً فى الهند. و كان فيه نوع تانى من التعذيب النفسى اسمه " التجريس " كانوا يقعدوا المدان على ضهر حمار او تور و يلفوا بيه فى الشوارع مع ضرب جرس فوق راسه و ساعات كان بعد كده بيتجلد فى الشارع و الناس تتفرج عليه. " الضرب بالمقارع " اللى ما بيأديش لموت كان اكتر نوع منتشر. التعذيب بالمناظر دى كان بيتعمل عادة ضد كبار رجال الدوله و الامرا فى حالات التأمر او الإغتيالات و ساعات كان بيتطبق على المجرمين اللى عملوا جرايم كبيره لكن التعذيب فى مصر ما وصلش للدرجه اللى كانت موجوده وقتها فى اوروبا و عادة المدانين كانوا بيتعدموا طوالى من غير تعذيب. ما حصلتش فى مصر فى العصور الوسطى عمليات تعذيب منظمه بسبب الخلافات الدينيه او الإضطهاد الدينى او الإثنى.



</doc>
<doc id="25704" url="https://arz.wikipedia.org/wiki?curid=25704" title="بنت دوق ايكستر">
بنت دوق ايكستر

بنت دوق ايكستر () ، هى الة تعذيب بتنتمى لنوعية الات التعذيب عن طريق المط " الراك The Rack ". ظهرت فى انجلترا سنة 1447 و كانت عبارة عن ترابيزه بينيموا عليها الضحيه و يمطوه عن طريق شده من الناحيتين لغاية مفاصله و ضلوعه ما تخرج من بعض. 
" الراك " او الة المط كانت زى ترابيزه عادة من الخشب اعلى من الارض شويه و فيها ملف فى طرف من الترابيزه او فى الطرفين. كانت ببتربط الرجلين فى طرف الترابيزه او فى الملف و الايدين بتتربط فى الملف التانى و بعدين يبتدى تعذيب الضحيه بتدوير الملفات بطريقه عكسيه بحيث ان الجسم يتمط لغاية المفاصل ما تطلع من بعض. محاكم التفتيش التابعه للكنيسه الكاتوليكيه استخدمت الراك.

النسخه الانجليزيه للراك ظهرت فى لندن سنة 1447 و كانت محطوطه فى برج لندن و بيتقال ان اسمها على اسم " جون هولاند دوق ايكستر التانى John Holland, 2nd Duke of Exeter " اللى كان رئيس البرج سنة 1447. استعمال الراك فى انجلترا ما كانش معروف زى ما كان معروف فى فرنسا لكن اتصنع فى انجلترا مع بداية تطبيق القوانين المدنيه فى انجلترا فى عهد هنرى الساتت Henry VI كوسيله للتعذيب. و فى عهد الملكه اليزابيث الأولى Elizabeth I بقت الة التعذيب بتاعة الدوله مش بتاعة المحاكمات القانونيه ، لكن لما اقترح استعمال الالة المريعه فى محاكمه قضائيه فى عهد تشارلز الاول Charles I لإستخلاص اعترافات من جون فيلتون John Felton اللى إغتال جورج فيليرس George Villiers دوق بكنجهام الاول رفض القضاه استعمالها فى المحاكمه و قالوا ان استخدامها غير قانوى فى المحاكمات.

بنت دوق ايكستر لسه لغاية دلوقتى محفوظه فى برج لندن كتراث من العصور الوسطى.


</doc>
<doc id="25706" url="https://arz.wikipedia.org/wiki?curid=25706" title="راك">
راك

الراك او الة المط ( بالانجليزى : The Rack ) كانت الة تعذيب ، زى ترابيزه عادة من الخشب اعلى من الارض شويه و فيها ملف فى طرف من الترابيزه او فى الطرفين. كانت ببتربط الرجلين بأغلال فى طرف الترابيزه او فى ملف و الايدين بتتربط فى الملف التانى و بعدين يبتدى تعذيب الضحيه بتدوير الملفات بطريقه عكسيه بحيث ان الجسم يتمط لغاية المفاصل ما تطلع من بعض. 
وقت مط الجسم كانت بتتسمع أصوات خروج المفاصل و الضلوع و العضم من بعض بطريقه مرعبه. و ساعات كانوا بيجيبوا الضحايا التانيين عشان يتفرجوا على حد بيتعذب بالمنظر ده عشان يرهبوهم و يخلوهم يعترفوا او يدوا معلومات.

كان فيه نوعيه افظع من الراك العادى بيتحط فيا ملف فيه مسامير فكان الضحيه بيتربط فى الراك و هو نايم على بطنه و فى الوقت اللى كان بيتمط فيه كان ملف المسامير بيقطع بطنه و كانت العمليه طبعاً بتنهى بقتله.

بطبيعة الحال الضحايا كانوا بيتعذبوا بوسايل تانيه اضافيه و هما مربوطين على الراك فكانوا بيحرقوا مثلاً اطرافهم بمشاعل او شمع او يطلعوا ضوافرهم من صوابع ايديهم و رجليهم.

الة الراك بتعتبر قديمه وليها اشكال كتيره و كانت بتستخدم فى العصور القديمه ، و فى العصور الوسطى استعملت فى فرنسا و تم تطويرها بملفات المسامير عشان يبقى التعذيب أكتر ، و بعد الخلافات الماليه اللى حصلت مابين ملك فرنسا والبابا من ناحيه و فرسان المعبد من ناحيه استخدمت اله الراك فى تعذيبهم ، و استخدمتها محاكم التفتيش التابعه للكنيسه الكاتوليكيه و كانت من اشهر و اهم الالات و الادوات اللى استخدمتها المحاكم دى ، و فى سنة 1447 ظهرت نوعيه منها فى انجلترا اتعرفت بإسم " بنت دوق ايكستر Duke of exter's daughter " و اتحطت فى برج لندن و لسه موجود نموذج منها هناك.


</doc>
<doc id="25711" url="https://arz.wikipedia.org/wiki?curid=25711" title="كرسى التغطيس">
كرسى التغطيس

كرسى التغطيس او كرسى التغريق ( بالانجليزى: Ducking-stools , Cucking-stools ) كان الة تعذيب فى اوروبا فى العصور الوسطى بتتستخدم ضد الستات اللى بيتهموا بالسحر ( بمفهوم الويتشكرافت Witchcraft ) او الستات " المشاغبات ". و كان عباره عن رافعه متعلق فيها كرسى خشب.

حالة الجهل و الإيمان بالغيبيات اللى كانوا منتشرين بين الناس فى اوروبا فى عصور الظلام كانت خلقت خرافات منها خرافة " السحارات " Witches. كان فيه اياميها ناس متخصصين فى التعرف على السحرات مهمتهم التدوير عليهم و اثبات التهم الخرافيه الموجهه ليهم. المتخصصين دول كان اسمهم " صيادين السحرات Witch-hunters " و كانت ليهم وسايل تخليهم يتعرفوا على السحارات و كانت الوسايل دى احتيالات و ألاعيب لتعذيب و قتل الناس اللى مش على هوى السلطات الكنسيه.

الإعتقاد فى السحرات كان منتشر فى عصور الظلام فى نواحى اوروبا لكن وصل لذروته فى القرنين الستاشر و السبعتاشر بعد عصر النهضه.

التغطيس كان من العمليات الاجراميه اللى بتم ضد الستات المش مرضى عنهم بتهمة " السحر " او " الشغب ". و فيها كان بيتم تغطيس الست من دول مثلاً فى قناه و بعدين تطليعها عشان تقر و تعترف انها سحاره فإذا ما قرتش يغطسوها تانى.

الإعتقاد أياميها كان إن السحرات ما بيغطسوش تحت المايه لإنهم أخف من المايه " إكمنهم سحرات " ، فإذا قبت الست الضحيه من تحت المايه يبقى اثبات وافى بإنها سحاره ، و اذا ما قبتش و لا اعترفتش عملية التغطيس كانت بتستمر لغاية ما الست تموت او تعترف بإنها سحاره و فى الحاله دى يولعوا النار و يحرقوها او يشنقوها على شجره. و بأى حال من الاحوال كانت الست بتموت بغض النظر عن انها قبت او ماقبتش او اعترفت او ما اعترفتش.

بالنسبه للستات " المشاغبات " كانوا بيقعدوهم على كرسى التغطيس. و بعد تعذيبهم نفسياً عن طريق تجريسهم فى الشوارع و هما قاعدين على الكرسى فى الحماله اللى عادة كان ليها عجل ، كانوا بياخدوهم على ضفة قناه او نهر و يقعدوهم على الكرسى و تبدأ عملية تعذيبهم بتغطيسهم تحت المايه و تطليعهم.

بطبيعة الحال السحارات و المشاغبات دول كانوا من الطبقات الفقيره و ما كانش فيه بينهم ستات من الطبقه العليا و الاغنيا.

التعذيب بكرسى التغطيس شافه فى انجلترا و وصفه كاتب فرنساوى اسمه فرانسيسكو ماكسيميليان فرانسوا Francois Maximilian Misson فى بدايات القرن التمنتاشر. و برغم عدم استعمال قانون تغطيس المشاغبات من مده طويله مادته القانونيه ما اتلغتش فى القانون الانجليزى.

فى العصر الحديث ، فى سنة 2005 اتهمت منظمات حقوق الانسان السلطات الامريكيه بإنها استخدمت و سيلة التغطيس فى تعذيب متهمين بالإرهاب عن طريق تغطيس روسهم فى المايه عشان يحسوا بالغرق و يعترفوا او يقدموا معلومات.



</doc>
<doc id="25720" url="https://arz.wikipedia.org/wiki?curid=25720" title="مروه الشربينى">
مروه الشربينى

مروه على الشربينى (7 اكتوبر ، 1977 - 1 يوليه ، 2009) صيدلانيه مصريه اتقتلت فى نص محكمة فى مدينة دريسدن فى المانيا قدام ابنها الصغير و جوزها و الناس اللى فى المحكمة , بعد ما ضربها اليكس وينز مواطن المانى من اصل روسى 18 ضربه بالسكينه فى 3 دقائق بس بعد ما شتمها و وصفها انها ارهابيه عشان هى مسلمه و لابسه الحجاب.موتها وضح جامد حالة الإسلاموفوبيا , اللى اصبت ناس كتير فى امريكا و اروبا و خلتهم يقتلوا و يرتكبوا جرايم عنف ضد ناس كل ذنبهم انهم مسلمين و كانوا فى المكان دا , و الزينوفوبيا و العنصريه .اتدفنت فى بلدها اسكندريه و اتعملها ضريح فى ديسمبر 2009 بيخلدها فى دريسدن المانيا و مكتوب عليه بالالمانى و بالعربى "مروه الشربينى , وقعت ضحية للإسلاموفوبيا و الزينوفوبيا بكرامه و بشجاعة وقفت و بتستحق كل الاحترام".فى جنازتها فى المانيا اتحولت لمظاره شارك فيها الاف من الجاليه المصريه و من جنسيات تانيه و طالبوا باقصى عقوبة للقاتل و نددوا بالعنف و التطرف اللى بيتمارس ضد المسلمين.فى 11 نوفمبر 2009 اتحكم على القاتل بالسجن مدى الحياة و دى اقصى عقوبة فى القانون الالمانى.اتسمت كمان شهيدة الحجاب
اتولدت سنة 1977 فى اسكندريه بمصر, اتخرجت من كلية الصيدله جامعة اسكندريه فى سنة 2000. و كانت لاعيبه فى منتخب مصر فى كورة اليد من سنة 1992 لحد سنة 1999.فى سنة 2005 راحت هى و جوزها علوى عكاز لالمانيا و استقرت هى و جوزها و ابنهم فى مدينة دريسدن فى سنة 2008.كانت بتشتغل فى مستشفى جامعة دريسدن وفى صيديله فى المدينه و جوزها ,المعيد بمعهد الهندسة 
الورثيه , كان بيدرس فى جامعة دريسدن و بيحضر رسالة الدوكتراه.وقت ما اتقتلت كانت حامل ف 3 شهور.

الموضوع كله ابتدى لما قابلت مروه اليكس وينز فى ساحة اللعب بتاعة الاطفال فى المدينه فى سنة 21 اغسطس 2008, و حصل اختلاف بسيط ف مين اللى يلعب بالمرجيحه الاول , ابن مروه ولا قريبه اليكس, فى وسط الجدل البسيط اليكس ابتدى يزعق فيها و يشتمها بالافاظ خارجه و قالها انها مسلمه ارهابيه و حاول انه يشيل حجابها من على راسها بالعافيه , الناس اللى فى الساحة اتلمت و حولوا انهم يهدوا الموضوع ,بس فشلوا وفضل بيردد الكلام دا و يشتمها.مروه اتصلت بالبوليس من موبيل واحد من الناس اللى اتلموا و اللى وصلوا للساحه بعد دقايق و شافوا اللى حصل و عملوا محضر و روحوا مروه لبيتها فى عربية بوليس. اتحكم على وينز بغرامة 330 يورو بعد ما اتوجتله تهمة السب و القذف , اللى رفض انه يدفعها وصر على موقفه , اتطور الموضوع ووصل للمحاكم.فى نوفمبر 2008 اتحكم عليه تانى بتهمة السب و القذف انه يدفع غرامهة ب780 يورو رفض وينز الموضوع و قال ان الناس اللى زيها (قصده على مروه) ميتصنفوش على انهم بنى ادمين من اصله و عشان كدا مفيش مشاكل انهم يتشتموا او يتهانوا , و عمل طعن فى الحكم و اتحددت جلسه لاستئناف الحكم فى يوم 1 يوليو
فى جلسة الاستئناف جت مروه عشان تشهد باللى حصل و جاه معها جوزها و ابنهم اللى عنده تلت سنين.مكانش فيه اى امن فى و مكانش فيها غير تسعه قاعدين فى القاعة ,منهم التلت قضاه و اليكس و الماحمى بتاعه و المدعى العام , فى الجلسه سجلت المحكمه ان اليكس قال ان المسلمين دول وحوش و سئل و اتعجب ان ازاى المانيا مرحلتش و بعدت كل المسلمين اللى فيها خصوصا بعد احداث 11 سبتمبر و قال ان الالمان المفروض ميتعملوش مع اى حد غريب و مش المانى. مروه شهدت باللى حصل و جاوبت على اسئله المدعى العام و على اسئلة الدفاع بتاع اليكس , بعد كدا القاضى سئل فيه اسئله تانيه , فقام اليكس و سئل ليه مروه الشربينى فى المانيا من اساسه؟ , المحكمه رفضت السؤال دا و مروه بعد ما شهدت مقدرتش تستحمل كل الكلام و الاهانات اللى بتتقالها و قامت تمشى بره القاعه. لما وصلت هى و جوزها و ابنها على الباب و جاين طالعين , قام اليكس بسرعه و طلع سكينه (18 سنتيمتر) و راح ضربها 15 ضربه بالسكينه, الهجوم دا حصل بسرعة جدا و مكنش متوقع و ذهل كل اللى فى القاعه, جوز مروه علوى عكاز اتضرب هو كمان 16 ضربه بالسكينه و هو بيحاول يدافع عن مراته و ابنهم اتعور اصابة بسيطه و لحقوه الناس ,بعد ما المحامى بتاع اليكس قام و حاول ان يحوش اليكس مع الناس و رمى عليه كراسى و حاول انه يعطله و يوقفه ,و بعدوه عن المكان و حولوا انهم يوقفوا اليكس اللى كان لسه بيضرب مروه بالسكينه.واحد من القضاه وسط الاحداث دى كلها قام رن جرس الانذار اللى لم الامن و واحد من امن المحكمه اللى شاف اللى بيحصل و راح ضارب جوز مروه (المتعور) بالرصاص فى رجله بعد ما افتكر انه هو المعتدى و انه اللى عامل الازمه دى كلها.بس بعد ما واحد من القضاه وضح ان اليكس هو المعتدى و مروه و جوزها هما الضحيه اتقبض عليه فى مكان الجريمه.مروه ماتت على طول و اتنقل جوزها على المستشفى و فضل فى غيبوبه لمدة يومين و فضل هناك لاسابيع عشان يتعالج من اثار الطعنات اللى اخدها و الرصاصة اللى اتضرب بيها.


</doc>
<doc id="25723" url="https://arz.wikipedia.org/wiki?curid=25723" title="تطورات قضية قتل خالد سعيد">
تطورات قضية قتل خالد سعيد

خالد سعيد شاب مصرى من اسكندريه اتعذب و اتقتل على ايد افراد من البوليس المصرى فى اسكندريه. قضيته اتشهرت جامد فى مصر و فى العالم بسبب النت و الفيسبوك بالتحديد و وصلت لجمعيات حقوق الانسان بره مصر و اتسببت لعدد كبير من الوقفات الاحتجاجيه و المظاهرات فى مصر . بيتحاكم اتنين مخبرين دلوقتى بتهمة استعمال القسوه معه و القبض عليه بدون وجه حق و تعذيبه لحد ما مات.
9-6 يونيه 2010: إنتشار قصة خالد فى الشارع السكندرى و على النت و اعتصام عشرات الشباب قدام قسم سيدى جابر فى اسكندريه و طالبوا بكشف عن اسامى المتورطين و انتهت بضرب المتظاهرين و اعتقال عدد منهم و اهتمام وسائل الإعلام بالقضيه.

10 يونيه: طلوع بيان من وزارة الداخلية بناء على تحقيق النيابة الاول و تقرير الطب الشرعى الاول للجثة و اخلاء سبيل المتهمين بقتل خالد و بعدها قيام وقفة احتجاجية تانيه قدام قسم شرطة سيدي جابر عشان يحتجوا على مقتل خالد و اخلاء سبيل المتهمين و اعلنوا انهم مش مصدقين الكلام دا و ان حصل تزوير فى تقرير الطب الشرعى, و اعتقال مجموعة من نشطاء حركة شباب 6 ابريل .

11 يونيه: دعوات من ناشطين شباب لوقفة احتجاجية و تادية صلاة الغائب على روح خالد و ادان الدكتور محمد البرادعى اللى حصل للشاب و اعلن ان "ان حالة القهر بتزيد فى مصر" و طالب بعقاب المسئولين عن الموضوع دا و وصفهم بالمجرمين و قال ان "مقتل خالد مسئولية كل مصري" و دعت حركة شباب 6 ابريل و حركات شبابيه سياسيه تانيه لوقفه احتجاجيه قدام وزارة الداخليه يوم الحد (13\6\2010) الساعة 5 فى القاهرة ووقفة احتجاجيه تانيه فى اسكندريه جنب بيت خالد عشان المصرين يتضامنوا مع اهل خالد و للتعبير عن رفضهم للى بيحصل و اللى حصله.

12 يونيه: صلاة جنائزيه و تأديه صلاة الغائب على روح خالد فى اسكندريه و مشاركة العشرات من النشطاء الحقوقيين و نشطاء سياسيين و مجموعة من اعضاء مجلس الشعب و قيام وقفة احتجاجيه بعد الصلاة.

13 يونيه: وقفات احتجاجيه فى القاهرة و اسكندريه, و اشتبكات بين الامن و المتظاهرين فى القاهرة و اعتقال عدد من المشاركين اغلبهم من حركة شباب 6 ابريل و منهم حسن عبد الفتاح, اللى اشتبك مع ضابط بوليس لما ضربه فى محاولة لتفريق المظاهرة. و انتشار على النت شهادة اتمام الخدمة العسكريه لخالد, كرد على اتهامات بيان الداخليه ان خالد متهرب من التجنيد.
15 يونيه: قرار النائب العام المستشار عبد المجيد محمود باحألة التحقيق لنيابة استئناف اسكندريه و انتداب لجنة ثلاثية من مصلحة الطب الشرعى بالقاهرة لإعادة تشريحها بعد طعن التزوير فى التقرير الاول.

17 يونيه: مظاهرات فى اسكندريه بتطالب بمحاسبة المسؤلين و وزير الداخليه و صدور حكم من محكمة المنشية ضد حسن عبد الفتاح, واحد من نشطاء حركة شباب 6 ابريل بالحبس 6 اشهر بتهمة اعتداء على ضابط بوليس و إدانة حقوقية للحكم

18 يونيه:

21 يونيه: استمرار التحقيقات بنيابة استئناف اسكندريه و قامت النيابة باستجواب الرائد محمد ثابت, معاون المباحث بقسم سيدي جابر, اللى عمل المحضر الاولانى, و بعدين قررت قبول الطعن بالتزوير المقدم من الدفاع على كارت التسجيل الجنائى الخاص بخالد. و دا بسبب ان الكارت موضح ان خالد محكوم عليه فى تلات قضايا فى حين ان النيابة اكتشفت ان المعلومات اللى فى الكارت مش موجوده اصلا فى سجلات النيابة.

22 يونيه: ايمن نور بيزور قبر "خالد سعيد" و بيعمل ندوة بمقر حزب الغد باسكندريه حولين الحادثه, واعلن فيها ان حيعملوا مركز حقوقى باسم "مركز خالد سعيد للدفاع عن الحقوق والحريات ومناهضة التعذيب". 
23 يونيه: المستشار ياسر رفاعي المحامي العام الاول لنيابة استئناف اسكندريه بيعلن فى مؤتمر صحفى مفاجئ براءة الداخليه من دم خالد سعيد و بيعرض التقرير المبدئى بتاع نتائج إعادة تشريح جثة المتوفى الوارد من مصلحة الطب الشرعي وفي وجود اللجنة الثلاثية التي امر النائب العام بتشكليها و اعلن ان سبب وفاة خالد مش من الضرب ولا من التعذيب بس من نتيجة إسفكسيا الاختناق بانسداد المسالك الهوائية بجسمٍ غريب عبارة عن لفافة بلاستكية فيها مخدر البانجو.
 
24 يونيه: 

25 يونيه: 






</doc>
<doc id="25725" url="https://arz.wikipedia.org/wiki?curid=25725" title="السحر (ويتشكرافت)">
السحر (ويتشكرافت)

السحر بمفهوم الويتشكرافت Witchcraft هو حاله اوروبيه انتشرت فى اوروبا فى العصور الوسطى و وصلت لذروتها فى القرنين الستاشر و السبعتاشر بعد عصر النهضه.

الإعتقاد فى السحر و السحارين ظاهره بشريه موجوده تقريباً فى كل حته فى العالم و فى ثقافات كتيره بتمتد من افريقيا لجزر الباسيفيك و من اسيا لامريكا . الانثروبولجيين و السوسيولوچيين ميزوا ما بين السحر بمفهوم " الويتشكرافت " و الانواع التانيه من السحر ، و وضح الانثروبولجى الكبير ايفانز-بريتشارد Evans-Pritchard فى دراسه عن قبيلة الأزاندى إن السحارين " الويتش " ليهم قدرات ذاتيه مولودين بيها بتمكنهم من اذية الناس. السحار الويتش مش محتاج يعمل طقوس معينه أو يردد كلمات محدده و ما بيستعملش مواد سحريه. عملية السحر ( ويتشكرافت ) عند الازاندى عمليه نفسيه .

العناصر المهمه اللى بتميز السحر بمفهوم " الويتشكرافت " ( Witchcraft ) الاوروبى عن السحر بوجه عام ( " Magic " و " Sorcery " ) هو ان اللى اتهموا بالسحر كانوا أغلبهم ستات ، و السحاره كانت ليها قدراتها الشريره الذاتيه اللى ما بتحتاجش ادوات خاصه لسحر الناس و اذيتهم. السحاره كانت بتطير بالليل على مقشه و بتروح تحضر اجتماعات مع السحارات التانيين فى مناسبات بتتسمى " السبت Sabbat " ، و كان عندها قدرات ميتامورفوزيه تمكنها من تحويل جسمها لأشكال كتيره. عدو السحارات كان راجل متخصص فى التعرف عليهم عن طريق " اختبارات " و كان بيتسمى " صياد السحارات " Witch-hunter. كرسى التغطيس كان من الالات اللى بتستخدم فى الإختبارات. الست اللى كان بيتثبت عليها انها سحاره كانت عقوبتها القتل بالحرق أو الشنق. لعبت محاكم التفتيش بتاعة الكنيسه الكاتوليكيه دور كبير فى الترويج لخرافة السحارات. عدد الضحايا من الستات اللى اتقتلوا فى اوروبا و امريكا بسبب اتهامهم بالسحر فى الفتره من حوالى نص القرن الخمستاشر للقرن السبعتاشر كان عدد ضخم حوالى 200.000 ، كان من ضمنهم جان دارك اللى اتعدمت بالحرق فى فرنسا سنة 1431 و كان من ضمن تهمها انها سحاره. أخر محاكمه للسحارات فى اوروبا حصلت فى القرن التمنتاشر ، و قانونياً انتهت المحاكمات فى بريطانيا بصدور قانون 1735 اللى وقف المحاكمات لكن فى ألمانيا استمرت المحاكمات القانونيه لغاية اواخر القرن التمنتاشر. استمرت محاكمات السحارات و حرقهم فى اوروبا حتى فى وقت الثوره الفرنسيه ، أخر مره معروفه اتحاكمت فيها ست و اتحرقت بتهمة السحر كان فى سويسرا سنة 1782 . محاكمات السحر فى سالم Salem witch trials " اللى حصلت فى 1692 - 1693 بتعتبر من أشهر محاكمات السحارات فى امريكا و فى العالم بوجه عام.

الإعتقاد بالسحر و السحارات كان موجود فى اوروبا من ازمنه طويله قبل و بعد ظهور المسيحيه من غير ما يكون اكتر من قصص و فولكلور شعبى ، و كانت الكنايس بتحاربه و بتعتبره من مخلفات العصور الوثنيه قبل المسيحيه ماتدخل اوروبا ، لكن من اواخر القرن خمستاشر ، حوالى سنة 1490 ، اتطور الموضوع و اتحول لحالة هوس و استمر على الوضع ده فتره طويله رغم ان اوروبا كانت خرجت من عصور الظلام و عدت عصور النهضه و التنوير ، و الكنيسه اللى كانت بتحارب الإعتقاد بالسحر و السحارين بإعتبار انه مجرد خرافات من العصور الوثنيه بقت بتروج ليه كواقع و حاجه حقيقيه. الكنيسه بحلول القرن الستاشر فجاءه بقت بتصور المخلوقات الشريره اللى بيتسموا " الساحرات " كخطر كبير على المجتمع المسيحى و بقى الهدف التدوير عليهم و العثور عليهم و تدميرهم. الموضوع فوق كده ما اقتصرش على القسسه و الرهبان و الناس الساذجه من غير المتعلمين لكن دخل فيه كمان علما و مفكرين كبار . موضوع السحارات فى القرنين الستاشر و السبعتاشر بقى حالة هوس و هيستيريا سايده نواحى اوروبا و بقت السحارات حاجه معترف بيها على نطاق واسع فى المجتمعات الاوروبيه.

على الرغم من إن البروتيستانت اتمردوا على الكنيسه الكاتوليكيه و عارضوا تعاليمها و كان من مبادئهم ان الحاجات اللى مش فى الانجيل هى بدع من اختراع الكاتوليك ، و هما نفسهم عانوا من القهر ، لكن اتفقوا مع الكاتوليكيه فى موضوع السحارات و شاركوا فى حرق الستات بتهمة السحر.

هوس السحر و السحارات بيعتبر تاريخياً من اكتر الامثله اللى بتبين ازاى الايمان بالخرافات و الغيبيات ممكن يتحول لحالة هيستريه بيفقد فيها المجتمع قدرته على التفكير السليم و ازاى الناس ممكن تتحول لقطيع لما يصدقوا حاجه من غير تفكير أو اثبات.

فى الأول عامة الناس ما كانوش مهتمين قوى بموضوع السحر و السحارات لكن مع مرور السنين و زيادة حدة البروباجاندا و حملات التخويف اللى عملتها الكنيسه عن خطورة السحارات انتشر الفزع بين الناس و الناس اللى رفضت الفكره كانوا عادة هما نفسهم بيتهموا بالسحر فكانوا يا إما بيتقتلوا أو بيجبروا على السكوت.

التغييرات دى كانت بسبب المطامع الماديه و السلطويه. اتهامات السحر بقت سلاح فى ايدين السلطات الكنسيه و السلطات السياسيه لحماية مصالحهم. اوروبا فى الفتره دى كانت فى حالة تغيير فكرى فكانت الاتهامات بالسحر اللى بيتبعها الإعدام وسيله للتخلص من المناؤيين و اصحاب الأفكار " الخطر ". المؤرخ چورج بور George L. Burr ضاف كمان عناصر الحقد و الغيره من المتهمين فقال إن " الثروه و الجمال و الخلق الكويس كانوا عادة من اسباب توجيه الاتهامات ". صيادين السحارات كانوا عادة بيوجهوا الاتهمات للناس اللى ممكن تكون عندهم ممتلكات ممكن تتصادر و بطبيعة الحال الكنيسه و الملك و النبلا و رجال الدوله كانوا بياخدوا نصيبهم من الممتلكات اللى بتتصادر من السحارات ، و صياد السحارات كان هو كمان بياخد نايبه. مصادرة ممتلكات السحارات ماكنتش قانونيه فى كل اوروبا ، فمثلاً فى انجلترا المصادرة كانت ممنوعه و عشان كده صيد السحارات فى انجلترا و الاماكن اللى كان ممنوع فيها المصادره ما كانش بالعنف و القسوه الموجوده فى البلاد المسموح فيها بالمصادره .

السحاره كانت بتعتبر ست عملت اتفاقيه مع امير الظلام و بكده بقت فى صف القوى الشريره و فى حالة عداء للرب. السحر بقى بينظر ليه بإعتباره دين للشر هدفه تدمير الديانه المسيحيه. فى المجتمعات البدائيه السحار ممكن يكون شرير بيإذى الناس أو كويس بيساعد الناس ، لكن فى اوروبا السحارات كانوا بعتبروا اشرار بس ، و مش بس ممكن يإذوا الناس كأفراد لكن ممكن كمان يسببوا أعاصير و كوارث طبيعيه تانيه تإذى كل المجتمع.

مع نمو هيسترية السحارات ابتدى المحققين الخايفين على الناس يدخلوا عناصر جديده فى الخرافه ، فإخترعوا حاجه اسمها " اجتماع السبت Sabbat " . اجتماع السبت ده كان عباره عن اجتماع بالليل بتحضره السحارات مع العفاريت الشرانيه و قوى الشر ، فكانت كل سحاره بتطير على مقشه و تنزل فى مكان الإجتماع السرى. فى الاجتماع ده كانت السحارات بتجتمع و بتحتفل ، و ساعات الواحده منهم كانت بتندهش لما تشوف واحده من جاراتها حاضره الاجتماع لإنها ما كانتش تعرف إنها هى كمان سحاره زيها. شهادة أى حد بإنه بالصدفه شاف واحده فى اجتماع السبت كانت كافيه لمحاكمتها و ما كانتش فيه وسيله للضحيه ممكن تثبت بيها انها بريئه و ما حضرتش أى إجتماع ، فحتى لو قدرت تثبت انها ليلتها كانت فى بيتها و نايمه فى سريرها المحقق فى الحاله دى كان بيرد و يقول ان اللى فى السرير ماكانش هى لكن حد من قوى الشر. فيه واحد اياميها إدعى انه شاف " اجتماع السبت " و وصفه بقوله : " السبت كان عامل زى اجتماع تجار بيتناقشوا بحده و بطريقه هيستيريه بعد ما وصل منهم حوالى ميت ألف من نواحى كتيره " .

من العناصر التانيه اللى دخلها المحققين و صيادين السحارات على الخرافه ، حيوانات و طيور كانت بتعيش مع السحاره ( Familiars ) ، و كان منها قطط و فيران و ضفادع و معيز و غربان و بوم و كائنات شكلها غريب ، و بطبيعة الحال الحيوانات دى ما كانتش حيوانات بحق و حقيقى لكن عفاريت متنكرين مهمتهم مساعدتها على تنفيذ اعمالها الشريره فى اذية الناس و تقديم النصايح ليها. عادة القطط السودا كانت من حيوانات السحارات. من مهمات صياد السحارات لقيان الحيوانات دى عشان يثبت ان الست سحاره ، و لو ما لقاش قطه فى بيتها كان بيلاقى كلب أو فرخه أو بطه أو فار أو حتى دبانه كانت ممكن تبقى دليل ادانه تأدى لإعدام الضحيه. طبعاً توجيه اتهام عن طريق الحيوانات اللى اتلاقت كانت عمليه سهله لإن ماكانش مشكله للصياد انه يلاقى حيوان أو حشره فى بيت الست اللى عايز يقبض عليها ، فلو لقى دبانه طايره فى البيت كان طوالى بيقول انها بتحاول تساعد السحاره . بطبيعة الحال صياد السحارات ما كانش بيعتقد انه بيمارس عمل شرانى لكن كان فاكر انه بيأدى خدمة لحماية المجتمع و الناس من شر السحارات.

بعد توجيه الاتهام للست كان بيقى قدامها اما تعترف أو تنكر التهمه. لو اعترفت كانت بتتقتل و لو انكرت كانت بتتعرض للتعذيب لغاية ما تعترف أو تموت. و حتى اللى بيعترفوا كانوا بيتعذبوا لضمان انهم ما اعترفوش لمجرد الهروب من التعذيب. الإعتراف كده كده كان لازم يتم بالتعذيب عشان يبقى قانونى. و فى حالة ان الست انكرت بعد ما اعترفت ما كانش بيتاخد بالإنكار لإنها خلاص قرت و اعترفت. بطبيعةالحال السؤال هو ازاى كان ممكن الست المتهمه تقدر تدافع عن نفسها ؟ و الرد ببساطه انه ماكانش فيه وسيله. و بالطريقه دى حوالى 200.000 شخص برىء فى اوروبا اتعذبوا و اتعدموا. كرسى التغطيس كان من اشهر وسايل التعذيب للحصول على الإعترافات.

بعد الاعتراف أو حتى انكاره كانت بتم عملية الإعدام. عمليات الإعدام كانت عادة بالحرق بالنار. ساعات لأسباب انسانيه كان بيتم قتل " السحاره " الأول و بعدين بيتحرق جسمها. حرق السحارات كان متوافق عليه عن طريق فلاسفه و قديسين مسيحيين مشهورين زى " القديس أوجستين " (354-430)، و توماس الاكوينى (1227-1274) ، و جون كالفين (1509-1564) و غيرهم .

صيادين السحارات و المحققين و القضاه و غيرهم كانوا بيعتمدوا على نصايح و ارشادات من كتاب اسمه " شاكوش السحارات (Malleus Maleficarum) " اصدره اتنين رهبان دومينيكان هما هينريش كرامر Heinrich Kramer و يوهان سبرينجر Johann Sprenger سنة 1486 ، الاتنين كان عينهم البابا اينوسنت التامن Innocent VIII محققين فى محاكم التفتيش فى المانيا .

الكتاب كله خدع و حيل لتوقيع المتهمات فى الكلام و اثبات التهمه عليهم. من النصايح الموجوده فى الكتاب إن المحقق يبدأ بسؤال المتهمه اذا كانت بتؤمن بالسحر و لا لاء فإذا قالت " لاء " يسألها يعنى مابتعترفيش بالمحاكمات اللى اتعملت للسحارات ؟ و بكده يبقى لبسها تهمه مش حاتطلع منها. و بيقدم الكتاب نصايح للقضاه انهم يلبسوا احجبه معينه و ما يخلوش "السحاره" تدخل عليهم بوشها لكن بضهرها و ما يلمسوهاش عشان يتجنبوا تأثير سحرها عليهم. من أدنأ النصايح ان القاضى يحاول يطمن السحاره و يوعدها انه حا يكون رحيم معاها اذا اتجاوبت مع تحقيقاته ، لكن فى نفس الوقت يقول لنفسه فى سره انه بيقصد الرحمه لنفسه أو للكنيسه أو للدوله لإن عمل أى حاجه للحفاظ على الدوله رحمه.

الكتاب كان بينصح المحققين انهم يعينوا حراس على المتهمات فى زنازينهم لمنعهم من الانتحار حيث ان روح الشر كانت بتخليهم يحاولوا ينتحروا عشان يفلتوا. فيه متهمات كانوا بيحاولوا الانتحار للهروب من التعذيب و البؤس ، لكن محاولة الانتحار كان بيعتبرها المحققين و القضاه دليل على انهم سحارات على اساس ان محاولات الانتحار نابعه من الشر .

ما بين سنة 1587 و 1593 اسقف تريفيه Trèves حرق 368 سحاره ، يعنى بمعدل واحده فى الاسبوع. و فى سنة 1585 قريتين فى المانيا اعلنوا ان ما عادش فيهم ستات غير ست واحده فى كل قريه ، و فى نفس السنه فى فترة تلت تشهر حرق اسقف جنيف 500 واحده اتهموا بالسحر ، و من 1623 لحد 1633 اسقف بامبيرج Bamberg حرق اكتر من 600 ، و فى بداية سنة 1600 اسقف وورزبورج Würzburg حرق 900 كان من ضمنهم تسعتاشر قسيس و عدد من الاطفال اتهموا بإنهم مارسو الجنس مع عفاريت ، و فى نفس الفترة اتحرق 800 فى سافوى ، و مع نهاية القرن السبعتاشر الهيستيريا عدت المحيط الاطلنطى للمستعمرات فى نيو اينجلاند فى امريكا و حصلت هناك محاكمات مشهوره اتعرفت بإسم" محاكمات السحر فى سالم Salem witch trials " . مع ان القضيه دى و أحداثها اللى بدإت سنة 1690 ما تتقارنش بالمحاكمات المرعبه اللى حصلت فى اوروبا فى القرنين الستاشر و السبعتاشر و ما اتعدمش فيها غير 20 شخص لكن بتعتبر قصه غريبه و حدث مهم بيهتم بيه علما الانثروبولوجيا و الإجتماع و اتعملت عنه دراسات كتيره.

بتعتبر جان دارك من أشهر اللى اتهموا بالسحر فى اوروبا و اتعدمت بالحرق فى روان فى فرنسا سنة 1431 . و من اشهر المحاكمات التانيه كانت محاكمة " فرسان المعبد " ، اللى اتقبض عليهم يوم الجمعه 13 اكتوبر 1307 ، و انتهت محاكماتهم بإعدامهم وحرق ريسهم جاك دى مولاى Jacques de Molay سنة 1314 ، بعد ما اختلفوا مع البابا كليمينت الخامس Clement V و فيليب الرابع Philip IV ملك فرنسا على امور ماليه فإتوجهت ليهم تهم تشبه تهم الساحرات و انتزعت الاعترافات منهم بالتعذيب.

أخر مره اتحاكمت فيها ست فى اوروبا و اتحرقت بتهمة السحر كان فى سويسرا سنة 1782.




</doc>
<doc id="25729" url="https://arz.wikipedia.org/wiki?curid=25729" title="بريانا بانكس">
بريانا بانكس

بريانا بانكس (Briana Banks) ممثلة بورنوجرافية ألمانية اتولدت يوم 21 مايو 1978 فى مدينة ميونيخ بولاية بافاريا فى المانيا ، واسمها الحقيقى بريانا بانى (Briana Bany) .

بريانا بانكس سافرت مع امها لالمملكه المتحده وهى عندها اربع سنين ، ولما بقى عندها سبع سنين سافرت لامريكا وعاشت فى مدينة لوس انجليس بولاية كاليفورنيا وهناك خدت الجنسية الامريكية .

بريانا بانكس سابت بيت امها لما كان سنها 16 سنة هى وأختها اللى كان سنها 14 سنة فى الوقت ده ، واشتغلت موديل عريان و نشرت صورها وهى عريانة على غلاف مجلة Teen magazine و بعد كده اشتغلت عاملة فى محل بيتزا و كاتبة مخازن وكاتبة ملفات وسكرتيرة علشان تقدر تصرف على نفسها وعلى اختها.

لما وصلت بريانا بانكس لسن 20 سنة مابقاش وراها مسئوليات بعدما اختها وصلت لسن 18 سنة وسابتها واستقلت بحياتها هى كمان ، وفى سنة 1999 ردت على الاعلان اللى اتنشر فى الجرايد وقتها وكانوا طالبين موديلات عريانة للمجلات البورنوجرافية ورشحها مصور المجلة للظهور فى اول فيلم بورنوجرافى ليها وهو University Coeds 18 وكانت فى الفيلم ده أكتر من ند للممثل البورنوجرافى براندون آيرون (Brandon Iron).
بريانا بانكس دخلت مجال البورنوجرافى بإسم ميراج (Mirage) فى الاول ، ومن سنة 2000 سمت نفسها بريانا بانكس لأنها معجبة جدا بعارضة الأزياء الامريكية المشهورة تايرا بانكس (Tyra Banks)، وكان اول ظهور ليها بإسمها الجديد فى فيلم Decadent Whores 9 ، وفى نفس السنة عملت عمليتين تكبير لبزازها .

بريانا بانكس ظهرت على غلاف عدد شهر يونيو سنة 2001 من مجلة Penthouse وكسبت جايزة Penthouse Pet June 2001 . وفى نفس السنة مثلت مع الممثلة البورنوجرافية المشهورة جينا جيمسون (Jenna Jameson) فيلم Briana Loves Jenna واللى كان من أهم اسباب شهرتها وكان من انتاج شركة Club Jenna ، وفى نفس السنة برضه مضت عقد مع شركة Vivid Entertainment لإنتاج الافلام البورنوجرافية.

بريانا بانكس راسمة وشم تحت ضهرها ، وكانت مرافقة الممثل البورنوجرافى بوبى فيتال (Bobby Vitale) كذا سنة لغاية لما سابوا بعض سنة 2006 .
فى سنة 2002 اتعمل نموذج مشابه لبريانا بانكس من خامات مختلفة واتعرض فى شركة Cyper F/X وشركة Sota Toys ، وكانت من اوائل الممثلات البورنوجرافيات اللى اتعمل لهم نماذج من النوع ده .

فى سنة 2004 اشتركت بريانا بانكس فى تأليف كتاب "" وموضوعه هو النصايح والإرشادات اللى بتديها هى وكل الممثلين المتعاقدين مع شركة Vivid Entertainment للجمهور بخصوص السكس ، وكمان بيحكوا فيه عن النوادر اللى ليها علاقة بالحياة الجنسية لكل واحد وواحدة منهم .

يوم 13 اكتوبر 2006 بريانا بانكس رفعت دعوى فيدرالية ضد مؤسسة Doc Johnson Enterprises charging طلبت فيها منها تعويض أكتر من 75000 دولار امريكانى عن الأضرار اللى صابتها بعد المؤسسة دى ما عملت منتجات من إفرازات الفالفا بتاعتها من غير إذنها.

بريانا بانكس كسبت الجوايز دى:



</doc>
<doc id="25743" url="https://arz.wikipedia.org/wiki?curid=25743" title="محاكمات السحر فى سالم">
محاكمات السحر فى سالم

محاكمات السحر فى سالم او محاكمات سحارات سالم ( بالانجليزى : the Salem Witch Trials ، هى محاكمات اتعملت فى قرية سالم فى امريكا سنة 1692 لبنات و ستات اتهموا بإنهم سحارات ، انتهت المحاكمات بإعدام 19 شخص و موت اتنين فى السجن و واحد وقت التعذيب.

مع ان التحقيقات و المحاكمات بتتنسب لقرية سالم Salem Village لكن كان فيه تحقيقات و محاكمات فى مناطق تانيه فى ماساشوسيتس زى أندوفر Andover و ايبسويتش Ipswich و مدينة سالم Salem Town.

انتشر الإعتقاد بالسحارات فى اوروبا فى العصور الوسطى و وصل لحالة هوس و هيستيريا فى القرنين الستاشر و السبعتاشر بفضل دعايات الكنيسه و ترويجها للموضوع على نطاق واسع و كانت النتيجه اعدام اعداد ضخمه من الستات عن طريق التعذيب و الحرق فى نواحى اوروبا.

مع اواخر القرن السبعتاشر الهيستيريا عدت المحيط الاطلنطى للمستعمرات فى نيو اينجلاند New England فى شمال شرق امريكا و حصلت قصة سحارات سالم اللى بقت قضيه كبيره انتهت بمحاكمات و اعدامات.

اهتم الانثروبولوجيين و علماء الإجتماع بالظاهره اللى حصلت فى سالم و اتعملت دراسات كتيره عنها و كتب المؤلف المسرحى ارثر ميلر Arthur Miller مسرحيه عنها سنة 1953 بعنوان " المحنه The Crucible ".

القصه بتبين ازاى الافكار الغلط اللى قايمه على اوهام و غيبيات و مفاهيم ثقافيه و دينيه مغلوطه ممكن تتطور و تحول الناس فى المجتمع لقطيع هيستيرى ما بيفكرش و منساق ورا اشاعات و خرافات.

بدأ الموضوع بهدؤ و اتدرج فى بيت قسيس اسمه " صمويل باريس Samuel Parris " كان رئيس كنيسة القريه. فى بيت القسيس ده كانت بتشتغل خدامه سوده من باربيدوس فى منطقة الكاريبى اسمها " تيتوبا Tituba ". تيتوبا دى كانت بتحكى حكايات و حواديت عن السحارات و خرافات تانيه كانت سمعتها فى باربيدوس ، و إكمن الحكايات دى عجبت بنات من القريه كانوا بيروحوا لها يجتمعوا عندها عشان يسمعوا حكاياتها الغريبه و الشيقه. بعد شويه و بطريقه فجائيه ابتدت بنات من المجموعه يحسوا بإن فيه قوى خارجيه بتسيطر عليهم ، و مع نهاية الشتا ابتدت اعراض عيا غريب تظهر عليهم فكانت الواحده منهم بتتصاب بحاجه زى الصرع و تفضل تصرخ بفظاعه و تعمل حاجات غريبه. بعد ما سمع الناس عن موضوع العيا و انتشرت حكايته فى القريه ابتدا اطفال تانيين يتصابوا بنفس العيا و حست ناس بالخوف من الموضوع و بقوا مش عارفين يعملوا ايه ، و لما مليقيوش حل استدعوا دكتور القريه جريجس ‍‍Griggs. الدكتور جريجس عمل كشوفات و حاول كل حاجه لكن ماقدرش يتوصل لنتيجه و فى الاخر صرح بإن العيا ده خارج نطاق الطب و ان البنات دول اتسحروا. بطبيعة الحال الطب اياميها ما كانش متقدم و معلومات الدكاتره اياميها كانت محدوده جداً.

رأى الدكتور جريجس اتحول للقسيس صمويل باريس عشان يشوفله حل للمشكله ، فنادى القسيس على قسسه تانيين من القرى اللى جنب سالم عشان يناقشوا الموضوع سوا ، و بعد ما عملوا " دراسات و فحوصات " على البنات اتفقوا على ان البنات العيانين دول مسحورين و ان الشر دخل قريه سالم و ان مفيش حل غير التحرك بسرعه لإنقاذ القريه عن طريق استجواب البنات عشان يعرفوا مين اللى سحرهم. كل الحكايات المرعبه اللى سمعها البنات من تيوتوبا خلتهم بطبيعة الحال يقتنعوا بإنهم فعلاً اتسحروا ، و بعد شوية استجوابات و تحقيقات وقع الإتهام على تلت ستات ، المتهمه الاولانيه كانت الخدامه " تيتوبا " ، و ده كان اختيار طبيعى اكمنها كانت على علم " بفن السحر " و غير كده انها كانت غريبه عن مجتمع قرية سالم بوصفها سوده من باربيدوس. المتهمه التانيه كانت " ساره جود Sarah Good " بإعتبارها شمطاء القريه و كانت ست عجوزه بتدخن بايب و بتتمشى فى القريه و نواحيها للشحاته و كانت بتشتم و تلعن اللى مايرضاش يديها حاجه فكانت مكروهه من ناس كتيره اهل القريه. المتهمه التالته كانت " ساره اوسبورن Sarah Osborune " و دى كانت من طبقه اجتماعيه عاليه لكن سمعتها كانت فى الحضيض اكمنها عاشت مع راجل حوالى سنه قبل ما تتجوزه و دى حاجه بالنسبه للكنيسه كانت بتعتبر من الخطايا الكبرى ، و فوق كده كمان انها ما راحتش الكنيسه لمدة اربعتاشر شهر و ده بالنسبه للقسسه كان دليل و علامه واضحه انها مندمجه مع قوى الشر.

اتعملت جلسة التحقيقات الاولانيه للتلت متهمات ، و جم البنات " المسحورين " الجلسه كشهود لكن قعدوا يصوتوا و يتشقلبوا على الارض فإعتبر كل الموجودين فى الصاله ان التلات متهمات هما المسئولين عن حالة البنات. و فوق كده ، لما المحققين استجوبوا تيتوبا ، على عكس المتهمتين التانيين مانفتش التهمه ، لكن اكدتها و حذرت الموجودين من ان فيه غيرها و غير الاتنين المتهمين معاها ستات كتيره زيهم فى القريه.

بكده بدل الجلسه ما تنهى القصه و تخلص الناس من المخاوف ، اتعقد الموضوع اكتر ، و ابتدى الناس يدوروا حواليهم على " السحارات " التانيين اللى حذرت تيتوبا من وجودهم فى القريه. بالنسبه للبنات " المسحورين " اللى عيوا فدول بقوا اداه مهمه للتدوير على السحارات اللى بيسحروا الناس ، و مع عقد جلسات تانيه انهالت اتهامات جديده من كل النواحى. الإتهامات الجديده ماعادتش محدوده ضد اشخاص منبوذين فى المجتمع لكن بقت كمان ضد شخصيات ليها مكانه كويسه فى القريه. فى ظرف اسبوع من جلسة التحقيقات الاولانيه اتوجهت الاتهامات لـ " مارثا كورى Martha Cory " و بعدين لـ " دوركاس جود Dorcs good " بنت المتهمه ساره جود و دى كانت طفله عندها خمس سنين ، و " ريبيكا نورس Rebecca Nurse " و اخواتها مارى و ساره و دول كانوا ستات معروفين بحسن السيره و اعضاء محترمين جداً فى الكنيسه. فضلت الاتهامات تنهمر و لستة المتهمين تكبر و تكبر و اتملت زنازين سجون المنطقه بالمتهمين ، و زادت الهيستيريا و ما بقتش محدوده فى قرية سالم بس ، و مع الربيع كانت اتنقلت لمدينة اندوفر Andover و المدن المحيطه ، وهنا ابتدت سلطات المستعمره تتدخل.

قررت سلطات المستعمره عقد جلسات محاكمه فى اوير Oyer و ترمينير Terminer لمحاكمة المتهمين على امل ان الناس تطمن و تهدا لكن القرار ماجابش نتيجه و فضلت الناس فى هيستيريا. اكتر من كده ، القضاه اللى اتعينوا لعقد المحاكمات كانوا هما نفسهم مقتنعين جداً بإن البنات الشهود مابيكدبوش و ان اللى بيتهموهم " سحارات " بجد. المتهمين اللى اعترفوا بإنهم سحارات اتسابوا لكن استمروا محجوزين فى السجن و اللى رفضوا التهمه اتعدموا بالشنق. استمر البنات فى توجيه اتهاماتهم ضد اعداد كبيره من الناس ، و ابتدوا يتهموا شخصيات ليها وزنها فى المجتمع ، و بعد ما اتهموا ليدى فيبس Lady Phips مرات حاكم المستعمره و صمويل ويلارد Samuel Willard رئيس جامعة هارفرد و رئيس كنيسة بوسطون ، القضاه شككوا فى التهم و قالوا للبنات انهم غلطانين ، و دى كانت بداية نهاية القصه. مع زيادة الاتهامات ضد اكابر المجتمع ابتدى القضاه و السلطات يشكوا فى كل الموضوع و قالوا ان قوى الشر جايز بتحاول تدبس ناس كويسه زى ما جه فى الانجيل فى قصة صمويل اللى كان قديس ليه شأنه. و مع زيادة الشكوك الحاكم فيبس William Phips وقف عمل محاكم اوير و ترمينير فى اكتوبر ، و افرج عن عدد من المتهمين المسجونين ، لكن ساب اكتر من 150 متهم فى السجن و اتضاف ليهم 200 شخص.

فى ديسمبر الحاكم فيبس قرر تدخيل المحكمه العليا فى القضيه لمحاكمة بقية المتهمين المسجونين. من اتنين و خمسين اتقدموا للمحاكمه اتدان تلاته بس و ده كان تطور مهم لإن لغاية اللحظه دى ما كانش فيه حد تمت تبرئته. الحاكم فيبس لغى الحكم على التلاته و معاهم خمس كانوا اتدانوا قبل كده ، و بعدين أصدر عفو عام على بقية المتهمين و افرج عن المحتجزين ، و دى كانت نهاية صيد السحارات و السحارين فى سالم.

مأساة محاكمات السحر فى سالم استمرت اكتر من سنه و فى الفتره دى اتعدم تسعتاشر شخص بالشنق منهم اربعتاشر ست و خمس رجاله ، و مات اتنين فى السجن. جيليس كورى Giles Cory اللى رفض الكلام وقت التحقيق معاه اتقتل تحت الصخر اللى حطوه عليه كوسيلة تعذيب للإعتراف. بكده كان مجموع الضحايا اللى ماتوا فى الهيستيريا اتنين و عشرين.

دراسات كتيره اتعملت عن الحاله الهيستيريه اللى سادت قرية سالم فى اواخر القرن السبعتاشر. تحليلات سياسيه و اجتماعيه و نفسيه و حتى طبيه اتعملت للوصول لفهم ايه اللى حصل. بطبيعة الحال من الصعب الحكم على مجتمع عاش من حوالى 300 سنه بمفاهيم حديثه ( غربيه ) لكن رغم كده فوقائع الاحداث اللى حصلت فى سالم بتعتبر غريبه بغض النظر عن حصولها فى أى عصر.

من الحاجات اللى ميزت قرية سالم و مستعمرة نيو اينجلاند بوجه عام هو توغل الفكر الدينى فى المجتمع و سيطرته على فكر الناس. المجتمع البيوريتانى كان مجتمع مسيحى متطرف بتتحرم فيه حاجات كتيره على الكبار و الصغار. مثلاً الموسيقى و الرقص و الغنا كانوا من المحرمات و الغنا الوحيد اللى كان مسموح بيه كان الترانيم الدينيه. بالنسبه للاطفال كانت اللعب و بالذات العرايس متحرمه و من الموبوقات. التعليم الوحيد اللى كان موجود فى القريه كان دراسة الانجيل و كان مفروض على كل شخص فى القريه انه يروح الكنيسه و يحضر اجتماعات اسبوعيه. مكانة الستات و البنات فى المجتمع الدينى ده كانت منحطه و اقل من مكانة الراجل. التقاليد الدينيه البيوريتانيه كانت بتحتم على الستات انهم يكونوا خدم للرجاله و كانت بتروج لإن الستات " بطبيعتهم " بينساقوا ورا الغرايز و الاعمال الشريره ، و طبعاً البنات الصغيرين بوصفهم من جهه اطفال و من جهه تانيه اناث كانوا فى احط درجه اجتماعيه و ماكانش مسموح ليهم انهم يتعلموا حاجه غير الخياطه و الطبخ و الاعمال المنزليه عشان يخدموا الرجاله لما يكبروا و يتستتوا ويخلفوا لهم عيال.
معظم اللى اتهموا فى قضية سحر سالم كانوا ستات و بيتلاحظ كمان انهم ماكانوش متجوزين او كانوا أرامل عندهم اراضى ورثوها من جوازهم المتوفيين و " مالهمش ضهر يحميهم ". القوانين كانت بتسمح بإنتقال الملكيات للسلطات الحاكمه فى حالة عدم وجود وريث فبطبيعة الحال ، زى ما كان الحال فى صيد السحارات فى اوروبا ، كان صيدهم و التخلص منهم فى المستعمرات مصدر من مصادر الثروه للسلطه.

مجتمع سالم كان مجتمع زراعى قايم على ملكية الارض و زراعتها و تربية المواشى ، و ده كان مصدر للمشاكل بين العائلات و بالذات وقت حصول الأزمات الزراعيه بسبب العوامل المناخيه. الكنيسه كانت بتصور للناس ان الخساير اللى بتحصل فى الاراضى الزراعيه و المواشى على انها عقاب من الرب على ذنوبهم ، فكان طبيعى ان فى وقت الازمات الزراعيه و الاقتصاديه ان الناس تدور على " الشرير " اللى اتسبب فى نزول غضب الرب القريه.

المجتمعات اللى بتسود فيها التابوهات الدينيه و الإعتقاد فى الخرافات الغيبيه بينتشر فيها الكبت و الوساوس المرضيه و الامراض الهيستيريه. فيه دراسات طبيه حاولت تعليل الاعراض المرضيه و نسبتها لأمراض كتيره ، لكن المحتمل ان الامراض دى ما كانتش السبب و الأغلب إنها كانت ياإما هيستيريا او تمثيل كتعويض لحالة الملل اللى كان بيعانى منها الاطفال و التحريمات المفروضه عليهم وسط جو مشبع بالخرافات الدينيه. موضوع الإعتقاد فى السحر و السحارات ما كانش موجود فى قرية سالم بس لكن كان منتشر فى المنطقه حتى قبل ظهور الحاله فى سالم. من ناحيه تانيه سكان سالم و غيرها فى منطقة نيو اينجلاد كانوا مهاجرين من أوروبا اللى ساد فيها الإعتقاد بخرافات السحر و السحارات.

طبعاً الظواهر الاجتماعيه من الصعب ترجيعها لعامل واحد و عادة سبب الظاهره بيبقى عوامل مركبه. من العوامل اللى ممكن تنضاف هى حالة القلق السياسى اللى كانت حاصله فى نيو اينجلاند بسبب العلاقات المتوتره مابين المستعمره و انجلترا ، و فوق كده المنطقه كانت عايشه فى حالة قلق بسبب الحرب اللى كانت قايمه ضد الهنود الحمر.



</doc>
<doc id="25752" url="https://arz.wikipedia.org/wiki?curid=25752" title="المكثف">
المكثف

المكثف ( capacitor)‏ هو عنصر إلكترونى وظيفته الاساسيه شحن وتفريغ الشحنات الكهربيه، و كمان بيستخدم لفصل التيار المتردد AC عن التيار المستمر DC ، حيث بيسمح بمرور المتردد و بيمنع مرور المستمر و الخاصيه دى بتستخدم فى فلترة الذبذبات الكهربيه المتردده وتنقيتها من الشوايب الموجيه فى الدارات المنتجه للذبذبات اللى ليها المواصفات الخاصه.

الككثف بيستخدم كمان فى التغذيه العكسيه فى دارات الكومبيوتر للمحافظه على مستوى التيار فى حالة انقطاعه بسبب عمليات فتح البوابات المنطقيه و قفلها لفترات زمنيه قصيرة جدا ( اجزاء من الثانيه). كمان بيستخدم فى دواير التوقيت اللى بتعتمد على فترة الشحن والتفريغ.

بيتكون المكثف من لوحين متوازيين من ماده موصله بيفصل بينهم فراغ بيتسمى " الطبقه العازله "، و بتختلف انواع المكثفات حسب نوع الطبقه دى ، فمنها المكثف الهوائى إذا كان بين اللوحين هواء ، ومنها مكثف السيراميك إذا كان بينهم مادة السيراميك ، و كده.

عند توصيل جهد بطاريه على اطراف المكثف التيار بيسرى من القطب السالب للقطب الموجب فبتتجمع الشحنات الموجبه على لوحه والسالبه على التانيه و ده إكمن الشحنتين بيحاولوا يعدوا الفاصل العازل عشان ينجذبوا لبعض.


</doc>
<doc id="25754" url="https://arz.wikipedia.org/wiki?curid=25754" title="نيكى فريتز">
نيكى فريتز

نيكى فريتز (Nikki Fritz) ممثلة بورنوجرافية امريكية اتولدت يوم 7 ابريل 1964 فى مدينة بيتسبرج بولاية بنسيلفانيا الامريكية واسمها الحقيقى نيكى جولدشتاين (Nikki Goldstein) وهى مرات الممثل والمخرج البورنوجرافى جوناثان مورجان (Jonathan Morgan) .

نيكى فريتز هى اشهر موديل عريان وممثلة بورنوجرافية ظهرت فى البرامج والأفلام اللى انتجتها قناة Cinemax TV ، وظهرت كمان فى مجلة Femme Fatales.

نيكى فريتز ظهرت فى أكتر من 100 فيلم أنتجهم التليفزيون عن بيان السيرة الذاتية بتاعتها ، واتعلمت التمثيل من استاذ التمثيل والمخرج المسرحى الأمريكى هوارد فاين (Howard Fine) وبعد كده اختاروها تبقى فتاة البيكينى لشركة افلام Columbia Pictures من وسط مئات البنات الموجودين ومن وقتها بقت عضوة واعدة هناك وما رجعتش ورا تانى أبدا .

بعد كده اشتغلت نيكى فريتز مع المخرج والمنتج الأسطورى روجر كورمان (Roger Corman) فى فيلم Dinosaur Island وكان دورها هو الابرز عند الجمهور وبعدين عملت دور صغير فى فيلم Go مع المخرج والمنتج دوج ليمان (Doug Liman)

نيكى فريتز ليها موقع خاص بيها على شبكة الإنترنت http://www.nikkifritz.com وهى كمان اللى بتديره ، وفى كل المقابلات بتاعتها بتوصف نفسها بأنها السيرفر العاطفى للإنترنت .

نيكى فريتز فخورة بأنها ممثلة بورنوجرافية وكمان بتقول :(أن اللى ماتقدرش تقف عريانة قدام الكاميرا عمرها ماهاتبقى ممثلة كويسة ولا هايكون ليها مستقبل ، و أن هى شخصيا تقدر تتعرى وتبقى مثيرة علشان تمثل الافلام الجنسية ، وأن الممثلة الذكية اللى واخدة الموضوع جد هى دايما اللى تعمل كده) .

أهم الاعمال اللى مثلتها نيكى فريتز والأدوار اللى قامت بيها :

دور Paige فى حلقة (Drawing the Line) ودور Jocelyn فى حلقة (Exchange Program)


</doc>
<doc id="25756" url="https://arz.wikipedia.org/wiki?curid=25756" title="القناه التانيه المصريه">
القناه التانيه المصريه

القناه التانيه المصريه بتركّز على انها تخلّى الهويّه الثقافيه و بتذيع برامج اجنبيه و مصريه و ترفيهيه, و كمان للمناسبات الدينيه المسيحيه. القناه التانيه بتتذاع لكل أنحاء مصر على الموجات الارضيه.

القناه حكوميه, و بتتذاع على نايلسات على تردد 11488 افقى (H),‏ معدل الترميز (symbol rate)‏ 27500, معدل تصحيح الخطا (FEC)‏ 3/4.



</doc>
<doc id="25761" url="https://arz.wikipedia.org/wiki?curid=25761" title="ايفانز-بريتشارد">
ايفانز-بريتشارد

ادوارد ايفان ايفانز-بريتشارد ، سير - Sir Edward Evan Evans-Pritchard - ( كروبرو، ايست ايسيكس، انجلترا، 21 سبتمبر 1902 - اوكسفورد، 11 سبتمبر 1973 )، عالم انثروبولوجيا انجليزى كبير ساهم فى تطوير الانثروبولوجيا الاجتماعيه. كان بروفيسور فى الانثروبولوجيا الاجتماعيه فى جامعة اوكسفورد فى انجلترا من سنة 1946 ل 1970. اشتغل محاضر فى جامعة القاهره سنة 1932 . عمل دراسات و ابحاث مهمه عن قبيلة الأزاندى و النوير فى افريقيا. من اهم مؤلفاته : " السحر (ويتشكرافت) و التكهنات الغيبيه و السحر عند الأزاندى Witchcraft, Oracles and Magic Among the Azande " ، و " الانثروبولوجيا الإجتماعيه Social Anthropology and Other Essays " ، و " نظريات فى الديانات البدائية Social Anthropology and Other Essays " و غيرها.

اتولد ايفانز-بريتشارد فى كروبرو فى ايست ايسيكس Crowborough, East Sussex فى انجلترا سنة 1902 و درس فى وينتشيستر كوليج Winchester College و درس تاريخ فى ايكستير كوليج Exeter College فى اوكسفورد ، و خلص دراسته الجامعيه فى مدرسة لندن للعلوم الإقتصاديه London School of Economics و هناك اتاثر بتشارلز جبريال سليجمان Charles Gabriel Seligman رائد الدراسات الاثنولوجيه فى السودان. من الانثروبولوجيين التانيين اللى اتأثر بيهم ايفانز-بريتشارد كان الانثوبولوجى البولندى برونيسلاف مالينوفسكى Bronisław Malinowski.

بدأ ايفانز-بريتشارد دراساته الميدانيه سنة 1926 بدراسة قبيلة الأزاندى فى أعالى النيل و نال الدكتوريه على دراساته هناك سنة 1927 ، و الف كتابه المشهور و المهم عن السحر عند الأزاندى " السحر (ويتشكرافت) و التكهنات الغيبيه و السحر عند الأزاندى Witchcraft, Oracles and Magic Among the Azande " ( اتنشر سنة 1937 ) الكتاب ده بيعتبر اول و من اهم الكتب فى الانثروبولوجيا الاجتماعيه . اشتغل محاضر فى فى مدرسة لندن للعلوم الاقتصاديه و استمر يحاضر هناك لغاية ما بدأ دراسته الميدانيه عن قبايل " النوير ".

فى سنة 1932 اتعين محاضر فى جامعة القاهره فى مصر ، و بعد ما رجع اوكسفورد استمر فى ابحاثه عن قبيلة النوير ، و فى الفتره دى قابل الانثروبولوجيين الكبار رادكليف-برون Radcliffe-Brown و ميير فورتيس Meyer Fortes. ابتدا ايفانز بريتشارد يطور نظرية رادكليف-برون عن الوظيفه النسقيه structural-functionalism و على اساسها الف ثلاثيته ( " النوير " و " ديانة النوير " و " علاقات القرابه و الزواج عند النوير " he Nuer, Nuer Religion, and Kinship and Marriage Among the Nuer ) و شارك فى تحرير كتاب " النظام السياسى الافريقى African Political Systems ".

فى وقت الحرب العالميه التانيه خدم ايفانز-بريتشارد فى اثيوبيا و ليبيا و السودان و سوريا. فى السودان نظم قوات من قبيلة الأنواك Anuak لمضايقة الطليانه و شن حرب عصابات عليهم. و فى سنة 1942 اتعين فى الاداره البريطانيه العسكريه فى قورينه فى شمال افريقيا The British Military Administration of Cyrenaica in North Africa ، و هناك ، نتيجه لخبرته و المعلومات اللى اكتسبها ، الف " سنوسيين قورينه The Sanusi of Cyrenaica ". مع نهاية الحرب سنة 1944 اعتنق الكاتوليكيه.

بعد ما رجع انجلترا اشتغل فتره قصيره فى كيمبردج Cambridge و بعدين اتعين فى سنة 1946 بروفيسور للأنثروبولوجيا الإجتماعيه فى جامعة اكسفورد فى اول سولس كوليج All Souls College و استمر بقية حياته فى الشغلانه دى و اتلمذ على ايديه انثروبولوجيين كتار.

مؤلفات ايفانز-بريتشارد الأخرانيه كانت نظريه اكتر منها ميدانيه و ناقش فيها طبيعة علم الانثروبولوجيا و ازاى يتمارس. فى سنة 1950 شكك فى طبيعة علم الانثروبولوجيا كعلم من العلوم الطبيعيه و قال انه من مجموعة العلوم الانسانيه و بالذات علم التاريخ. و قال ان اصعب حاجه بتواجه عالم الانثروبولوجيا هى ترجمة افكاره لعالم بينتمى لثقافه تانيه عشان يفهمها و بعدين ترجمة اللى فهمه لفكره عشان يقدر يشرحها للمنتمين لثقافته.

فى سنة 1965 نشر ايفانز-بريتشارد كتاب مهم عن الديانه البدائيه و انتقد النظريات اللى كانت موجوده وقتها ، و قال ان الانثروبولوجيين عادة ما بينجحوش فى دخول عقول الناس اللى بيدرسوهم و نتيجه لكده بيفسروا دوافعهم بطريقه قريبه من ثقافتهم هما مش من ثقافة اللى بيدرسوهم. و وضح إن الانثروبولوجيين " المؤمنين " و " المش المؤمنين " بيتعاملوا مع دراسات الأديان بطرق مختلفه ، حيث ان الباحث " المش مؤمن " بيميل لإقحام نظريات البيولوجيا و السوسيولوجيا و السيكولوجيا عشان يوصل لنتيجة ان الدين حاجه خرافيه ، بعكس الباحث " المؤمن " اللى بيميل لإستعمال نظريات بتشرح الدين على انه طريقه لتفسير الحقايق. 
فى سنة 1971 كرمته انجلترا بالفروسيه و اتوفى فى اكسفورد فى 11 سبتمبر 1973.

اتجوز ايفانز-بريتشارد " ايوما Ioma " و خلفوا تلت ولاد منهم توأمين و وبنتين . اصغر ولاده " امبروس Ambrose " كاتب فى جورنال الديلى تلجراف اللندنى Daily Telegraph و مؤلف كتاب " الحياة السرية لبيل كلينتون The Secret Life of Bill Clinton ". اصغر بناته " ديردر Deirdre " متخصصه فى علم الفولكلور و دراسات الشرق الأوسط ، و أكبر بناته " شينين Shineen " سيدة اعمال ناجحه. ولاده التوأم " نيكى Nicky " و " جون John " . الأولانى متخصص فى الكومبيوتر و التانى مدرس اقتصاد و الف كذا كتاب.




</doc>
<doc id="25765" url="https://arz.wikipedia.org/wiki?curid=25765" title="حسن محمد شحاته">
حسن محمد شحاته

حسن محمد شحاته (10 نوڤمبر 1946 - 23 يونيه 2013). شيخ شيعى مصرى. 
اتولد فى محافظة الشرقيه فى مصر . دخل القوات المسلحه المصريه سنة 1968 ، 
كان ليه برنامج فى التيليفزيون المصرى اسمه (اسماء الله الحسنى)، 
فى سپتمبر 1996 حسن شحاته بقى شيعى، واعلن ده فى التيليفزيون. 
اعتقلته الحكومه المصريه كام مرة بتهمة "إزدراء الأديان" اخرها سنة 2009.. 
فى 23 يونيه 2013 ، قامت مجموعة من [اهالي القرية] بحصار بيته فى قرية ابو النمرس ف الجيزة ، و قتلوه و سحلوه فى الشارع ، هو و 3 معاه ، الهجوم حصل بعد فترة من حملات قام بها شيوخ السلفيين للتوعية ضد التشيع..


</doc>
<doc id="25772" url="https://arz.wikipedia.org/wiki?curid=25772" title="انتخابات مجلس الشعب 2010">
انتخابات مجلس الشعب 2010

انتخابات مجلس الشعب المصري 2010 , ابتدت الدوره الاولانيه منها فى يوم 28 نوفمبر 2010 على ان تبتدى الدوره التانيه فى الدواير اللى فيها جولة اعادة فى 5 ديسمبر واللى محدش من المرشحين كسب باغلبيه كبيره.حصلت اشتبكات و اعمال عنف الانتخابات دى.حصلت اشتبكات و اعتدائات فى الجولة الاولنيه فى محافظات كتيره و المعارضه و الحركات السياسيه و الحقوقيه بتقول ان انتشر بلطجيه و منعوا الناس انها تروح تصوت و تنتخب اللى هما عايزينه و اترصد مجموعات من انصار مرشحين بيرشوا الناس فى دواير و اتمنع مندوبين عن المرشحين انهم يدخلوا اللجان و حصلت تزوير لنتايج الانتخابات فى دواير و قدر الناشطين انهم يحطوها على النت.اعلنت جماعة الاخوان و حزب الوفد انهم حينسحبوا من الانتخابات بسبب التزوير الكبير اللى حصل و على العنف اللى حصل ضد مرشحينهم و اللى راحوا ينتخبوهم.

الانخابات دى حتتعمل منغير اى اشراف قضائى و دا كان من مطالب المعارضه و الناشطين السياسين لمنع تزوير الانتخابات و الاشتباكات و العنف اللى بيحصل فى الانتخابات . كمان اترفض عمل الانخابات بالاشراف الدولى و قال جمال مبارك امين عام لجنة السياسات ف الحزب الوطنى الديموقراطى " ان الموضوع دا القانون بيحكمه و الدستور اللى اتاح لمنظمات المجتمع المدنى الرقابه على الانتخابات" و كمان قال امين التثقيف فى الحزب الوطنى " ان الحزب بيرحب بالرقابه المنظمات الوطنيه بس بيرفض الرقابه الدوليه , و اتعبر ان الغاء الاشراف القضائى مش حيئثر على نزاهة الانتخابات و قال ان معظم دول العالم مفيهاش اشراف قضائى على الانتخابات و مع كدا بتكون نزيهة و محايده.". موضوع الرقابه على الانتخابات دا عن طريق الاشراف القضائى او الدولى طلب مهم من مطالب المعارضه و الحركات السياسيه عشان شايفين ان الانتخابات حتتزور نتايجها لصالح مراشحين الحزب الوطنى الحاكم و انه مش مستعد انه يتنازل عن السطله و انه بيقمع المعارضين ليه.و اتحدفت قنبله مولتوف على خيمة متخصصه لفرز الاصوات فى كفر الشيخ و اتحرقت صناديق الاقتراع. و وقع عدد من القتلى و المصابين فى محافظات مختلفه.
الناشطين السياسيين دعوا المصريين و معهم دكتور محمد البرادعى و انصاره و حركة شباب 6 ابريل و حركة كفايه انهم ميشركوش فى الانتخابات دى بسبب ان مفيش ضمانات ان الانتخابات حتبقى نزيهة و ديموقراطيه خصوصا و ان الانتخابات دى حتتعمل منغير اشراف قضائى او من اى حد و دعوا ان محدش يروح يصوت ف الانتخابات دى , و ان المشاركه دى حتدى شرعيه للحكومه و للبرلمان. اعلن حزب الجبهة الديموقراطيه و حزب الغد (جبهة ايمن نور ) انهم مقاطعين الانتخابات , و اعلن ناشطين سياسيين فى صفحة كلنا خالد سعيد على الفيسبوك انهم بيرشحوا خالد سعيد رمز الميزان , رمز العدل و العداله اللى مش موجوده دلوقتى فى مصر, و عشان مفيش حد يستاهل يتصوت ليه و يتدعم من اللى مراشحين نفسهم فى الانتخابات دى. بس بالرغم من كدا دخل الانتخابات حزب الوفد و الاخوان المسلمين و حمدين صباحى , وكيل حزب الكرامه السابق, و السياسى مصطفى بكرى و حزب التجمع.

فى يوم 30 نوفمبر اللجنه العليا للانتخابات اعلنت نتايج الجولة الاولانيه من الانتخابات و اعلنوا ان نسبة المشاركه فى الانتخابات عن طريق التصويت وصلت 35% و اعلن ان فيه دواير اتلغت النتايج بتاعتها زى ما حصل فى دايرة بيلا ف محافظة كفر الشيخ و ان فيه 1053 صندوق انتخابى اتلغوا على مستوى الجمهوريه.نتايج الجوله دى طلع زى ما كان الناشطين السياسيين و المعارضه متوقعه باكتساح مرشحين الحزب الوطنى الحاكم على اغلب كراسى البرلمان و دخول مرشحين تانين تابعه لجولة الاعاده التانيه.اعلنت جماعة الاخوان المسلمين و حزب الوفد انهم منسحبين من الانتخابات بسبب المهازل و التجاوزات و التوزير و العنف اللى حصل فى الجوله الاولانيه.
بالرغم من العنف الكبير و الاشتباكات و البطلجيه اللى اعتدوا على المرشحين و اللى رايحين ينتخبوا فى عدد كبير من الدواير فى اغلب المحافظات , قال امين التثقيف ف الحزب الوطنى محمد مصطفى كمال ان الانتخابات دى كانت الاقل من حيث العنف , مقارنه بانتخابات مجلس الشعب اللى قبل كدا وبالتحديد بتاعة سنة 1995 اللى وقع فيها 60 قتيل و 700 مصاب , و الاكتر من حيث المنافسه. و قال الامين الاعلامى بتاع الحزب على الدين هلال ان الحزب بيرفض العنف بكل اشكاله بغض النظر مين اللى بيقوم بيه و ان العنف اللى حصل دا كله بسبب سخونه المعركه الانتخابيه و ان المنافسه جامده.
الناشطين السياسيين و المعارضه قالت ان التزوير مكانش ليه حدود فى الانتخابات و طلع حزب الوفد (اللى كان مشارك فى الانتخابات) بيتهم فيه الحزب الوطنى الحاكم انه اركتب ممارسات و افعال مش ديموقراطيه و بينتهك الشرعيه الدستوريه و بيغتصب حق المصريين انهم يختاروا اللى يمثلهم. مرشد الاخوان المسلميين (اللى كانوا مشاركين فى الانتخابات) محمد بديع اتهم حكومه الحزب الوطنى انها زورت الانتخابات و وصف النظام انه فاقد الاهليه , الناشطين السياسيين و الحقوقيين رصدوا التزوير اللى حصل فى دواير و العنف و البلطجه اللى كانت موجوده لصالح الحزب الحاكم و صوروها و حطوها على النت. و على المستوى الدول اعلنت امريكا على لسان المتحدث باسم وزارة الخارجيه عن قلقها و فزعها باللى حصل فى الانتخابات من مخالفات و انها بتشك فى نزاهة الانتخابات و قال مجلس الامن القومى الامريكانى ان امريكا محبطه من اللى حصل قبل و فى وقت الانتخابات و كتبت جرنال نيويورك تايمز ان الحزب الوطنى شن حملة قمع ضد المعارضين ليه و الاخوان المسلمين خصوصا , و قالت منظمه هيومان رايتس فيرست ان الانتخابات دى كانت امتحان للنظام المصرى على كلامه ووعوده انه بيمهد للديموقراطيه الحقيقه و انه فشل فى الامتحان دا , و قال مركز كارنيجى للسلام ان نتايج الانتخابات دى مش حتكون ليها مصدقيه كبيره جوه او بره مصر عشان مفيهاش شفافيه و فيها عنف و مخالفات و تجاوزات كبيره و كتيره و ادانت القيود و المنع اللى حصل على الاعلام عشان الانتخابات.

بس بالرغم من كدا قال مجلس الوزرا ان الجوله الاولانيه من الانتخابات كانت على اعلى مستوى من التنظيم و الشفافيه و ان دا طلعها بشكل نموذجى و منظم. نقيب الصحفيين مكرم محمد احمد قال ان الانتخابات مكنتش نازيهة كلها بس فى نفس الوقت مش كلها مزوره و ان اللى يتحيز لرأى من الرأيين يبقى متجاوز.

بسبب العنف و التزوير انسحبت الاخوان المسلميين و حزب الوفد و اعلن حزب التجمع ان قرار انساحبه الرسمى من الانتخابات حيتعلن يوم الخميس



</doc>
<doc id="25773" url="https://arz.wikipedia.org/wiki?curid=25773" title="هالويين">
هالويين

هالويين أو هالوءين ( بالانجليزى : Halloween أو Hallowe'en ) هو احتفال سنوى فى امريكا و بلاد تانيه زى كندا و انجلترا و ايرلاندا بيتعمل فى 31 اكتوبر و بتحصل فيه نشاطات " رعب " بيقوم بيها المحتفلين زى لبس الهدوم التنكريه و الأقنعه المخيفه و حكاية الحكايات المرعبه و الفرجه على الافلام اللى بتخوف.

الاحتفال بالهالويين فى العصر الحديث بتتقابل فيه التقاليد الوثنيه و التقاليد المسيحيه بخرافات السحارات و اجتمعاتهم فى " السبت Sabbat " .

بالنسبه للروم الكاتوليك يوم 1 نوفمبر هو يوم عيد " كل القديسين All Saints' Day" اللى بيحتفلوا بيه بكل القديسين و الشهدا المعروفين و المش معروفين. عيد القديسين ده كان معروف فى الازمنه القديمه بإسم " هالوماس Hallowmas ". " هالو Hallow " من كلمة " هولى Holy" يعنى مقدس. " ايف Eve " معناها امسية ما قبل العيد او الاحتفال ، و عشان كده الليله اللى بتسبق الاحتفال بعيد كل القديسين اسمها " هالوماس ايف Hallowmas Eve " او بتختصر لـ " إ-ين E'en " ، و من هنا جت كلمة " هالؤيين Hallowe'en ".

فى مناطق من العالم احتفالات العصور الوثنيه المرتبطه ببداية الشتا كانت تقريباً فى نفس وقت عيد كل القديسين. فى الاحتفالات دى كانت بتتحكى قصص عن العفاريت و كانت الناس بتلبس هدوم تنكريه. عادة قصص العفاريت بعد كده بقت بتتحكى مع قصص " سبت السحارات " ، و بعدين مع مرور السنين اختلطت النوعيتين ببعض و ما بقتش بتتحكى منفصله. عشان كده فيه ناس كتيره بتفتكر ان الهالويين له علاقه قديمه بتاريخ السحر لكن ده مش صح لإن الهالويين و السحر ما اختلطوش ببعض غير بعد سنين طويله بعد ما خلصت عصور هيستيريا السحارات.



</doc>
<doc id="25777" url="https://arz.wikipedia.org/wiki?curid=25777" title="مايندى ماين">
مايندى ماين

مايندى ماين (Mindy Main) ممثلة بورنوجرافية امريكية اتولدت يوم 30 ابريل 1986 فى مدينة اولمبيا بولاية واشنطن الامريكية .

مايندى ماين كانت طالبة فى معهد مدينة لاسى بولاية واشنطن واتخرجت منه سنة 2004 ، وفى سنة 2005 اشتغلت رقاصة استربتيز فى كباريه Fox بمدينة تاكوما بنفس الولاية .

فى سنة 2006 دخلت مايندى ماين فى مجال البورنوجرافى بعدما بدأت فى تمثيل الأفلام البورنوجرافية لحساب شركات Bang Bros و Naughty America و Reality King و My Sister's Hot Friend .

فى سنة 2007 عملت مايندى ماين عملية تكبير لبزازها .


</doc>
<doc id="25778" url="https://arz.wikipedia.org/wiki?curid=25778" title="نيكى بنز">
نيكى بنز

نيكى بنز (Nikki Benz) ممثلة و مخرجة بورنوجرافية كندية من اصل اوكرانى اتولدت يوم 11 ديسمبر 1981 فى مدينة ماريوبول فى اوكرانيا ، ولما وصلت لسن 7 سنين سافرت مع اهلها لمدينة تورونتو بمقاطعة اونتاريو فى كندا وهناك خدت الجنسية الكندية .

نيكى بنز اشتغلت الاول موديل واشتركت فى عروض الأزياء والمايوهات البيكينى ومسابقات اختيار ملكات الجمال واتنشرت صورها على النتايج اللى اتباعت فى كندا ، ولما وصلت لسن 18 سنة اشتغلت رقاصة استربتيز .

نيكى بنز قبل ماتوصل لسن 21 سنة بدأت تتصل بالمخرجين البورنوجرافيين ، ومضت اول عقد ليها فى مجال البورنوجرافى مع شركة Pleasure Productions لإنتاج الافلام البورنوجرافية فى شهر يناير 2003 ، وأول مشهد مثلته كان مشهد ليزبيان مع الممثلة البورنوجرافية جينا لين (Gina Lynn) فى فيلم Strap-On-Sally 20 وبعد كده مثلت لأول مرة مشهد سكس بين ست و راجل مع الممثل البورنوجرافى بن إنجليش (Ben English) فى فيلم The Sweetest Thing.

بعد ما انتهى العقد اللى كان بينها و بين شركة Pleasure Productions واللى كان مدته 18 شهر ، سافرت نيكى بنز لمدينة لوس انجليس بولاية كاليفورنيا الامريكية وفى شهر سبتمبر 2004 مضت عقد مع شركة Jill Kelly Productions اللى اسستها الممثلة والمخرجة والمنتجة البورنوجرافية جيل كيلى (Jill Kelly) و بعد كده فى شهر سبتمبر 2005 مضت عقد مع شركة TeraVision المملوكة للممثلة والمنتجة البورنوجرافية تيرا باتريك (Tera Patrick) لكن العقد ده اتفسخ لما الشركة مادفعتلهاش المبلغ اللى اتفقت معاها عليه.

نيكى بنز اترشحت للجوايز دى:


</doc>
<doc id="25781" url="https://arz.wikipedia.org/wiki?curid=25781" title="بروتيستانتيه">
بروتيستانتيه

الپروتيستانتيه ( Protestantismus; Protestantism) ، مذهب من المذاهب المسيحيه ابتدت فى شمال اوروبا فى بدايات القرن الستاشر كحركه دينيه منشقه على الكنيسه الرومانيه الكاتوليكيه اللى بيتزعمها بابا الكاتوليك ( بابا الفاتيكان دلوقتى ). المذهب البروتيستانتى فى نفس الوقت اتقسم لمذاهب كتيره بتختلف فى حاجات لكن بتتفق فى حاجات. بدإت البروتيستانتيه بتمرد مارتين لوثر على البابا و الكنيسه الكاتوليكيه سنة 1517 فحرمه البابا من الكنيسه و طرده لكن لوثر استمر فى تمرده و حرق وثيقة الحرمان ، و اسس كنايسه الانجيليه المنشقه فى المانيا و اسكندنافيا و قامت صراعات دمويه و فكريه و عداوه كبيره بين الكنيستين . و انبثق من المذهب البروتيستانتى مذهب تانى هو المذهب الكالفينى اللى اسسه جون كالفين فى سويسرا. فى انجلترا ظهر توماس كرانمير و اسس كنيسة انجلترا الاصلاحيه ، و بعده اسس جون كنوكس كنيسه متطرفه اكتر فى اسكوتلاندا. العداوه ما بين الكنيسه الكاتوليكيه و الكنايس البروتيستانتيه استمرت لقرون طويله حصلت فيها صراعات مسلحه ، و فى ايرلاندا قامت حرب اهليه ما بين الكاتوليك و البروتيستانت اتقتلت فيها اعداد كبيره من الناس.

بتتضمن الپروتيستانتيه على افكار تحرريه فى المسيحيه و التسامح الدينى. الشخص فيها مسئوليته فرديه قدام الاله وحده و مش قدام الكنيسه ولا بواسطتها، و بكده قلصت الپروتستانتيه التقاليد المسيحيه القديمه و السلطه الدينيه المتحكمه زى ما هى موجوده فى الكاتوليكيه و الكنايس الشرقيه. فيها مذاهب كتيره زى الأدڤنست و ال پيوريتانيه ( Puritans) و العصريه و اللوثريه ( Lutheranism) و غيرها. الپروتستانت ما عندهمش بابا زى الكاتوليك و الارتودوكس، و بيعتبروا اكتر عصريه.

المذهب الپروتستانتى نشأ فى المانيا و منها انتشر لبلاد كتيره اغلبهم فى غرب و شمال اوروبا و فى امريكا و اوستراليا. عدد المسيحيين الپروتستانت فى مصر حوالى 100,000 واحد بيمثلو 0.13% من عدد سكان مصر الاجمالى.

دى اكبر عشر دول فى العالم فيها پروتستانت:


</doc>
<doc id="25783" url="https://arz.wikipedia.org/wiki?curid=25783" title="نقش تيماء">
نقش تيماء

نقش تيماء هو نص مصرى فرعونى اتعثر عليه منقوش على صخره ثابته جنب واحة تيماء فى السعوديه فى جزيرة العرب سنة 2010. النقش اللى اتلاقى هو اول نقش هيروغليفى مصرى يتلاقى فى الجزيره العربيه. النص عليه خرطوش مزدوج للملك رمسيس التالت اللى حكم مصر من 1192 ل 1160 قبل الميلاد. النقش مهم جداً لإنه بيأكد نظريات و حقايق تاريخيه عن تاريخ مصر فى العصور الفرعونيه.

الهيئة العامة للسياحة والآثار فى السعودية اعلنت عن الاكتشاف و ذكرت ان العلما اتوصولوا لإكتشاف طريق تجارى مباشر قديم كان بيربط ما بين وادى النيل و جزيرة العرب و كان بيستخدم فى عهد الملك رمسيس التالت فى القرن 12 قبل الميلاد و كانت بتمشى فيه القوافل المصريه و تشترى من تيماء بضايع زى البخور و الدهب و الفضه و النحاس.

بيقول عالم المصريات زاهى حواس الامين العام للمجلس الاعلى للآثار فى مصر ان الاكتشاف ما بيعتبرش مفاجأه لعلما المصريات حيث انه طبيعى ان نقوش زى دى موجوده فى الجزيره العربيه خاصة ان قدماء المصريين من الاسره الحديثه اللى بينتمى ليها رمسيس التالت كانوا عسكريين بيهتموا بالجيوش و الحملات التجاريه لنواحى كتيره بره مصر ، فبعد انتصار المصريين على الهكسوس أحموس و الملوك اللى بعده اتوسعوا بره مصر و بقت الامبراطوريه المصريه بتشمل منطقه بتمتد من جنوب السودان لغاية شمال العراق مروراً بجزيرة العرب و الشام. و وضح الدكتور حواس ان المصريين بعد ما وسعوا امبراطوريتهم بالشكل ده عملوا حملات و رحلات تجاريه فى المناطق اللى بقت ضمن املاكهم ، و ان فيه نقوش و اثار كتيره بتبين الطرق التجاريه اللى مشيت فيها القوافل التجاريه و الحملات المصريه عبر جزيرة العرب و الشام و العراق لغاية الهند و مناطق فى اسيا.

و بيقول الدكتور حواس إن نقش تيماء مش اول اكتشاف من نوعه فى الشرق الاوسط حيث انه اتلقت نقوش و اثارات مصريه غيره فى مناطق فلسطين و الاردن و سوريا و شمال العراق و ليبيا و السودان و إن المستقبل حا يكشف اسرار اكتر عن فترة االامبراطوريه المصريه القديمه وقت لدوله الفرعونيه الحديثه اللى بتعتبر من اعظم فترات تاريخ مصر القديمه.



</doc>
<doc id="25785" url="https://arz.wikipedia.org/wiki?curid=25785" title="عصبة الامم">
عصبة الامم

عصبة الامم ( Société des Nations; )‏ منظمة دولية اتئسست بعد الحرب العالميه الاولى و كنتيجة لمعاهدة فيرساى.المنظمه دى كان هدفها فك النزاعات و الخلافات بين الدول ببعضها بالطرق السلميه قبل الموضوع ما يتطور لحرب, زى ما حصل فى الحرب العالميه الاولى, و خلق جو من الثقه و التفاهم بين الدول الاعضاء. المنظمه دى اخدت جنيف, سويسرا كمقر ليها.المنظمه فشلت فى مواجهة القوى النازيه و الفاشيه اللى كانت طالعه وقتها و فى اشد قوتها و كمان فشلت انها تمنع قيام حرب عالميه جديده. بعد الحرب العالميه التانيه اتئسست منظمه عالميه تانيه اللى هى الامم المتحده.

المنظمه اتأسست فى 28 يونيه 1919 لما وافقت كل الوفود اللى شاركت فى مؤتمر الصلح على قيام منظمه عصبة الامم, اللى اصر الرئيس الامريكى ويلسون على انه يدخلها كبند اساسى فى معاهدة فيرساى و وقع على تأسيسها 44 دولة. بس بالرغم من اصرار ويلسون على قيام المنظمه دى, واللى بسببها اخد جايزة نوبل للسلام فى اكتوبر 1919, امريكا مدخلتش المنظمه بعد ما رفض السانيت الامريكانى, بقيادة الحزب الجمهورى الامريكانى دخول امريكا المنظمه و اللى شافوا ان المنظمه حتخلى الدول الاوروبيه الكبيره حتاخد كل الغنايم و مكاسب الحرب و المنظمه حتبقى لعبه فى اديهم .اتئسست رسمى بعد 6 ايام بعد ما الدول الكسبانه فى الحرب وقعت مع الدول المهزومه معاهدة فيرساى بست تيام, اول اجتماع للمنظمه كان فى باريس فى 16 يناير 1920, و بعدين اتنقل المقر لجنيف. المنظمه فشلت فشل كبير فى حل المشاكل و النزاعات اللى حصلت و الازمه الاقتصاديه الكساد الكبير اللى حصل للعالم كله و لما قامت الحرب العالميه التانيه اتفككت المنظمه من نفسها.

المبادىء الرئيسيه فى عهد عصبة الامم كان : تعهد الدول الاعضاء بإحترام استقلال و سلامة اراضى كل دوله منها و حمايتها ضد أى اعتداء و عدم اللجؤ للحرب كوسيله لفض النزاعات قبل عرض النزاع للتحكيم او على مجلس العصبه ، و ان الدول الاعضاء يقرو بإن حفظ السلام بيقتضى تخفيض التسلح للحد الادنى اللى بيتطلبه الامن القومى.

عصبة الامم كانت بتتكون من الجمعيه و دى كانت بتتكون من كل الدول الاعضاء. و المجلس و ده كان بيتكون من الدول الكبرى و هى انجلترا و فرنسا و ايطاليا و اليابان و فى وقت لاحق الاتحاد السوفيتى والمانيا ، و اعضاء مش دايمين ، و هيئات زى المحكمه الدوليه ، و منظمة العمل الدوليه.

عهد العصبه انشأ نظام الانتداب عشان يتطبق على الاقاليم اللى انتزعت من المانيا و تركيا فى الحرب العالميه الاولى. الانتدابات اتقسمت على تلت فئات ، فى الفئه الاولى اتحطت بلاد المنطقه العربيه اللى وصلت لدرجه من التقدم تسمح بالاعتراف بيها مؤقتاً كدول مستقله على اساس ان دوله من الدول الغربيه تفقدم ليها مساعده اداريه.
ويرجع سبب حل العصبة الى فشلها فى منع وقوع حرب عالمية ثانية وذلك لوجود العديد من الفجوات القانونية والسياسية ضمن عهدها.



</doc>
<doc id="25789" url="https://arz.wikipedia.org/wiki?curid=25789" title="رمسيس التالت">
رمسيس التالت

رمسيس التالت ، ( حكم من ح. 1192 - ح. 1160 ق.م. ) تانى فراعنة مصر من الاسره العشرين و بيعتبر اخر أعظم ملوك الدوله المصريه الحديثه. كان ابن الملك ست ناخت و الملكه تاى. اساميه التانيه اللى ظهرت جنب اسمه هما : " وسر-معت-رع-مري-إمن " و " رع-مس-س-هيكاع-إونو ". شيد معابد كتيره و خاض معارك كبيره ضد شعوب البحر اللى حاولوا يغزوا مصر و هزمهم فى معركة زاهى قرب رفح و هزم سفنهم عند مصب النيل الغربى. فى عهده حاولت كمان قبايل من منطقة ليبيا غزو مصر لكن هزمهم جنب وادى النطرون و طردهم من مصر. فى سنة 2010 اكتشف خرطوش ليه ( نقش تيماء ) جنب واحة تيماء فى السعوديه فى جزيرة العرب ، و بيعتبر النقش ده اول نقش هيروغليفى مصرى يتلاقى فى الجزيره العربيه.


</doc>
<doc id="25811" url="https://arz.wikipedia.org/wiki?curid=25811" title="برينيكى التانيه">
برينيكى التانيه



</doc>
<doc id="25815" url="https://arz.wikipedia.org/wiki?curid=25815" title="كمتراية الالم">
كمتراية الالم

كمتراية الألم ( بالانجليزى : pear of anguish او choke pear ) كانت أداة تعذيب عادة على شكل كمترايه مصنوعه من الحديد ، كانت متقسمه على اجزاء تشبه المعالق ، فكانت بتتحط فى بؤ الضحيه او شرجه او فاجاينة الست و يبدأ المعذب فى فتح " المعالق " عن طريق لف مسمار ألاووظ.

الاله دى كانت عادة بتستخدم ضد الهوموسكسواليين اللى بيمارسوا الجنس المثلى و الستات اللى كدبوا او زنوا او عملوا اجهاض و كانت بتستخدم كمان كأداه لمنع الشخص من الكلام.

مش معروف امتى بالظبط ابتدا استخدام الاله دى لكن اتذكرت فى كتاب فرنساوى من سنة 1639.

الأداه دى كان ليها اسامى تانيه كتيره حسب تخصصها التعذيبى فكان فيه " كمتراية الإعتراف Pear of Confession " ، و " كمتراية الفاجينا vaginal pear " و " كمتراية الشرج anal pear " و " كمتراية البؤ oral pear " ، و " كمتراية البابا Pope's Pear ". كمتراية البابا اتسمت كده إكمن كان بيستخدمها المحققين فى محاكم التفتيش التابعه لبابا الكنيسه الكاتوليكيه.



</doc>
<doc id="25837" url="https://arz.wikipedia.org/wiki?curid=25837" title="تعذيب الخدامين">
تعذيب الخدامين

تعذيب الخدامين هو الاعتداء الجسدى او النفسى على الخدامه او الخدام عن طريق المخدوم عن طريق الضرب او عن طريق ادوات . انتشرت ظاهرة تعذيب الخدامين فى منطقة الخليج العربيه و بقت حاجه ملفته لمنظمات حقوق الانسان. بعد ازدهار المنطقه الاقتصادى فى النص التانى من القرن العشرين بفضل زيادة الدخل من تصدير البترول اللى بيعتبر تقريباً السلعه التصديريه الوحيده فى البلاد دى اتحسنت احوال الناس المعيشيه و اتغيرت حياتهم من الناحيه الماديه و بقوا بيسكنوا فى شقق و عمارات و بيستوردوا منتجات اجنبيه و ناس من بلاد فقيره خاصة من اسيا عشان يخدموهم فى بيوتهم لكن بيتم استغلال الخدامين دول بطريقه وحشه و بترتكب ضدهم جرايم فظيعه لما بتكتشف بتعلن عنها اجهزة الاعلام و منظمات حقوق الانسان. الست اللى بتروح البلاد دى بحسن نيه عشان تشتغل خدامه للقمة العيش بتقع بطبيعة الحال وسط ثقافه ليها نظره دونيه للستات ، و فى احيان كتيره من جهه بتقع تحت سطوة حاجه بيسموها هناك " الكفيل " و من جهه تانيه تحت ايدين مخدومين فيهم قدر كبير من النزعات الساديه و الاستبداديه و عدم احترام الانسان و المشاعر البشريه فبتتعرض لاهانات و تنكيل و اغتصاب و ساعات حتى بتتقتل او بتتعدم.

حوادث تعذيب و قتل و اغتصاب الخدمات بتحصبل بطريقه نادرة فى منطقة الخليج ، و من اشهر الحوادث دى حادثة سريلانكيه اسمها تى ارياواثى سنة 2010.

الحالات دي نادرة جدا جدا وقليلة الحدوث ولكن قولنا نوضحها برده للعلم بالشيء 
و استناداً على العربيه.نت ، فى نوفمبر 2010 ظهرت حالة تعذيب تانيه لمواطنه اندونيسيه عمرها 23 سنه اسمها سومياتى بينتى سالان مصتبا ، و اتقتلت خدامه تانيه عمرها 36 سنه و اسمها كيكيم كومالاسارى و بينت التحقيقات ان حصل اعتداء جسدى عليها. و ذكرت الجرانيل ان الخدامين الاجانب فى دول الخليج بيتعرضوا لأنواع كتيره من العنف و الاضطهاد و التعذيب و ان الظاهره بقت منتشره فى المنطقه دى و ان هناك قضايا كتيره قدام المحاكم. فى نوفمبر 2010 طالب الرئيس الاندونيسى " سوسيلو بامنانج " بفتح ملف تعذيب الخدمات فى دول الخليج و طالب بتحقيق العداله فى قضية التعذيب " الغير عادى " للخدامه سومياتى اللى اتعذبت بوحشيه كبيره كان من نتايجها اصابتها بجروح كبيره فى منطقة رقبتها و نواحى جسمها ، و قالت الجرانيل إن الخدامين فى دول الخليج بيتعرضوا لكل انواع التعذيب و الاضطهاد و العنف.

و ذكرت الجرانيل البلجيكيه ان القضاء البلجيكى بيحاكم اشخاص من الخليج منهم 8 "اميرات" بتهمة الاتجار فى البشر و احتجاز خدامات فى اوتيل فخم فى بروكسل سنة 2008 و طلبت النيابه العامه تحويل المتهمين لمحكمة الجنح بتهمة الاحتجاز و المعامله الغير انسانيه و الاتجار بالبشر.

فى اواخر نوفمبر 2010 قبضت السلطات فى البحرين على راجل و ست بتهمة الاعتداء بالضرب على خدامتين من اسيا و حبسهم فى حمام لمدة 6 ايام.

فى اواخر يونيه 2011 استنكرت اندونيسيا المظالم اللى بتتعرض ليها الخدامات الإندونيسيات فى منطقة الخليج ، و أعلن الرئيس الإندونيسى سوسيلو يوديونو بامنانج عن فتح ملف الخدمات فى دول الخليج كرد فعل لقضية اعدام خدامه اندونيسيه من غير تبليغ بلدها ، و طالب بإعادة النظر فى كل اتفاقيات التعاون مع البلاد التانيه. و طلب الرئيس فتح ملفات تحقيق عاجله للعماله فى دول الخليج ومتابعة أحوالهم و قال ان فيه اتجاه لوقف أرسال خادمات ولكن بعد فترة الدنيا ظبطت أوي ومبقاش فى اى مشكلة بعد محكم القضاء علي الشخص اللى أعتدي علي الخدامة ب 3 سنين سجن وبكده رجعت الدنيا ميه ميه بعد متدخل القانون عشان يحل المشاكل الفردية دي والمهم الدنيا ظبطت وبقت زي الفل .



</doc>
<doc id="25839" url="https://arz.wikipedia.org/wiki?curid=25839" title="منطقة الخلیج الفارسیه">
منطقة الخلیج الفارسیه

منطقة الخليج الفارسیه ( Persian Gulf region) هى منطقه جغرافيه بتطل على الخليج الفارسى من جهة الغرب. بتشمل المنطقه بلاد بيسكنها العرب زى السعوديه و الامارات و عمان و الكويت البحرين و قطر. بتعتبر ثقافة و اثنية المنطقه هوموجينيه، و بيحكم معظمها شيوخ بيتسموا ساعات امرا. اكتشف الغربيين البترول فى المنطقه دى و استخرجوه لاستخدامه كمصدر للطاقه. بعد حرب اكتوبر سنة 1973 بين مصر و اسرائيل ارتفعت اسعار البترول فى الاسواق العالميه و اتغنت المنطقه من الدخل اللى بيجيبه و اتبنت فيها عمارات و شوارع و مرافق حديثه بعد ما كانت قبل كده مجتمعات صحراويه بيعيش عدد كبير من سكانها فى الخيام و بيتنقلوا بالجمال. غالبية المنطقه عباره عن صحرا مبنيه وسطها مدن. المصدر الرئيسى لدخل المنطقه هو البترول اللى بيعتبر مصدر اقتصادى احادى و اللى عن طريق بيعه بيتم استيراد بضايع اجنبيه و استقدام عماله من بره المنطقه لتعميرها و فى بلاد زى مشيخة قطر و الكويت عدد الاجانب اللى عايشين هناك اكتر من السكان الاصليين . بيشتهر رجالة المنطقه بلبس العقالات و الجلاليب و الستات بتغطية الوشوش بالنقاب.

الثراء المفاجىء نتيجه لإكتشاف البترول فى منطقة الخليج العربيه كان ليه جنب النتايج الإقتصاديه الإيجابيه كمان تأثيرات سلبيه على المنطقه بسبب البترول بقت كمان مهمه بالنسبه للقوى الخارجيه و حط الغربيين فى مناطق فيها قواعد عسكريه لحماية مصالحهم ، و اتعرضت المنطقه لمحن عسكريه كبيره بطريقه مباشره و غير مباشره زى حرب الخليج الأولى بين العراق و ايران و غزو العراق للكويت و بعدين غزو امريكا للعراق و المشاكل القايمه ما بين ايران و الغرب. فى بدايات 2011 ابتدت المشاكل الاثنيه و الاجتماعيه تنخر فى المنطقه و اتعرضت البحرين لأحداث عنف خطيره لسه نتايجها ما اكتملتش.



</doc>
<doc id="25840" url="https://arz.wikipedia.org/wiki?curid=25840" title="وثائق ويكيليكس و مصر">
وثائق ويكيليكس و مصر

وثائق ويكيليكس و مصر هى الوثايق السريه الامريكيه المتسربه اللى نشرها موقع ويكيليكيس (Wikileaks) فى نوفمبر 2010. بينت الوثايق حاجات كتيره فى سياسة الشرق الاوسط و الدبلوماسيه الحكوميه الخفيه المش معلنه للشعوب. بالنسبه لمصر الوثايق بينت ان حصلت خلافات بين مصر و امريكا بخصوص السياسه الامريكيه فى منطقة الشرق الاوسط ، و قالت الوثايق ان المصريين ساعات بيعتقدوا ان امريكا بتتجاهل نصايحهم و بتحاول تفرض وجهة نظرها عليهم. من الحاجات اللى ماوافقتش عليها مصر كان الغزو الامريكى للعراق سنة 2003. وضحت الوثايق ان مصر ما وافقتش على غزو العراق و نصحت امريكا بإنها ما تقومش بالعمليه. و وضحت الوثايق ان اسرائيل طلبت فى اواخر 2008 من مصر استلام غزه بعد ما يسيطر عليها الجيش الاسرائيلى لكن مصر رفضت الفكره فإنسحبت القوات الاسرائيليه من غزه. الوثايق ذكرت ان جمال مبارك امين السياسات فى الحزب الوطنى الديمقراطى فى زياره لأميركا دعا للتعاون ما بين مصر و امريكا و المجتمع الدولى لتحسين الأحوال المعيشيه للفلسطينيين و التوصل لإطار لاتفاقيه نهائيه. بينت الوثايق كمان ان مصر بتعتبر النظام الثيوقراطى الايرانى و منظمات ثيوقراطيه زى حماس الفلسطينيه و الاخوان المسلمين خطر على امن مصر و استقرارها. و ذكرت الوثايق ان مصر بلغت واشنطن ان مصر ممكن تضطر انها تبتدى برنامج نووى تسليحى لو نجحت ايران فى انتاج قنبله نوويه.

الوثايق بوجه عام بينت ان مصر اللى بتتعرض لحملات اعلاميه شرسه من مراكز فى الشرق الاوسط لتحجيم دورها ليها شخصيتها القويه كدوله تاريخيه كبرى فى الشرق الاوسط و وجهة نظرها الخاصه و سياستها الواضحه فى العلن و فى الخفاء و ما بترضخش لأمريكا رغم الصداقه بين البلدين على عكس بلاد تانيه فى الشرق الاوسط حرضت امريكا على غزو بلاد و وصلت لدرجة منح امريكا قواعد عسكريه ببلاش و الجزء الأكبر من مصاريفها على حسابها كمان.




</doc>
<doc id="25845" url="https://arz.wikipedia.org/wiki?curid=25845" title="اطفال الجمال">
اطفال الجمال

اطفال الجمال او چوكى الجمال الاطفال ( بالانجليزى: Child camel jockey ) هما چوكيات بيركبوا الجمال فى سباقات الجمال فى منطقة الخليج العربيه. الچوكى ده طفل صغير بيستخدم هناك عشان خفة وزنه و ساعات بيبدأ بإستخدام الطفل و هو لسه عمره سنتين. و بتقول التقارير ان الاطفال دول يا إما بيتخطفوا فى البلاد الفقيره او اهاليهم بيبيعوهم بسبب الفقر مقابل مبلغ صغير ممكن يوصل ل 75 دولار. الاطفال دول بيتاخدوا على دول الخليج و بيتباع الطفل منهم هناك بحوالى 5000 دولار.

الاطفال الضحايا اللى فى الواقع عباره عن عبيد بيتمنعوا من الاكل عشان وزنهم يفضل قليل و بيعيشوا فى ظروف مش انسانيه فى أود صغيره و قبل السباقات بيتم تجويعهم بمنع الأكل عنهم. بين دوكومنتارى تلفزيونى عرضته محطة هوم بوكس اوفيس الامريكيه ( HBO ) ان الاطفال دول بيعيشوا فى معسكرات بيسموها " عصبه " بتشبه معسكرات الاعتقال و متحاطه بالأسلاك الشايكه. الاطفال دول بيتعذبوا جسمانياً و نفسياً و بيعتدى عليهم جنسياً و بيتحرموا من الاكل لدرجة ان فيه تقارير بتقول أن الطفل منهم بياكل فى اليوم حتتين بسكوت و مايه و بيجبروا على الشغل 19 ساعه فى اليوم. و اطفال كتير بيتعوروا و بيتصابوا بجروح كبيره وقت السباقات و التمرينات. بعد ما بيكبر الطفل الضحيه و بيزيد وزنه بيترمى و عادة بيتحول لأجنبى مش شرعى مالهوش وطن و بيفضل يعانى طول حياته.

منظمات حقوق الانسان بتنادى المجتمع الدولى بالإهتمام بالقضيه دى و بتعمل تقارير عن الضحايا و اصدرت بلاد قوانين لمنع التجاره فى اطفال الجمال و تم انقاذ مئات الاطفال من معسكرات الجمال فى مشيخة قطر و الامارات و عمان. رسمياً استخدام الاطفال بقى ممنوع فى الامارات من سنة 2008 و اتعمل قانون ان الطفل المستخدم لازم يكون عمره على الاقل خمستاشر سنه.

معظم الاطفال الضحايا اللى قدر اهاليهم يستعيدوهم ما قدروش يتعرفوا على اهاليهم لإنهم اتخطفوا او اتباعوا و هما صغيرين ما بين سنتين و خمس سنين و اكترهم ما قدروش يتكلموا بلغتهم الام بسبب معيشتهم فى منطقة الخليج مده طويله ، و غالبية الضحايا دول بيعانوا ازمات نفسيه حاده.



</doc>
<doc id="25848" url="https://arz.wikipedia.org/wiki?curid=25848" title="ثوره عالميه">
ثوره عالميه

الثوره العالميه مصطلح سياسى بيستخدم فى الماركسيه لوصف القضاء على الراسماليه فى كل دول العالم كله عن طريق الثورات المتنظمه.الثورات دى مش لازم تحصل ورا بعض او يكونوا مرتبطين ببعض , بس لما تقوم الثوره فى بلد بتغير النظام الماشى و تقضى على وجود الراسماليه من اساسه فى الدولة ,اللى الثوار قاموا بثوره فيها, و يفضل الحال على كدا لحد ما يتقضى على الراسماليه فى الدنيا و طبقة البروليتاريا تتحكم فى وسايل الانتاج.الهدف الرئيسى و الاخير للثوره العالميه انها تشكل عالم اشتراكى و بعدين دوله شيوعيه واحده بتضم كل دول العالم و يبقى العالم كله دولة واحده.

بعد الحرب العالميه الاولى و بالتحديد بعد الثوره البلشفيه , اللى حصلت فى روسيا بقيادة لينين و تروتسكى , طلعت موجه ثوريه على العالم و بالتحديد على اوروبا , اللى اتعرفت باسم ثورات 1917 -1923 , بقيادة الشيوعيين و الاشتراكيين اللى ثاروا على انظمة الحكم فى بلادهم بعد ما اتشجعوا و شاف ان الموضوع ممكن بعد الثوره اللى حصلت فى روسيا , و اللى قدروا انهم يكسبوا و يحققوا مطالبهم و الايديولوجيا بتاعتهم , بس فشلوا انهم يحافظوا عليها على المستوى البعيد, ما بين سنة 1918 و سنة 1919 , الثورات اللى قامت فى دول اوروبيه مختلفه وضحت و اكدت ان الراسماليه ممكن فعلا تتقضى عليها فى كل دول العالم , خصوصا و ان الدول الاوروبيه بتسيطر و محتله بلاد كتير , فلو البلاد الاوروبيه الكبيره دى وقعت حتوقع البلاد اللى محتلاها او عندها نفوذ جامد فيها برضه و بكدا الراسماليه حتتنهار فى العالم. فى الفتره دى العالم كان قريب جدا من دولة اشتراكيه و منها على دولة شيوعيه وحده فى العالم , و كان فيه تفاؤل كبير عند الماركسيين ان افكار كارل ماركس و غيره من الفلاسفه الماركسيين خلاص كلها حتتحقق , بس على غير المتوقع الثوار الاوروبيين اتقضى عليهم و على ثوراتهم واحده ورا التانيه لحد ما فضلوا الثوار الروس لوحدهم . الروس اللى كانوا متوقعين الدوله الشيوعيه , و الدعم من باقى حكومات الدول اللى الثورات حصلت فيها فى اوروبا و اللى سوا حيكونوا العالم الاشتراكى ,لاقوا نفسهم لوحدهم و معندهمش امكانيات عشان يحققوا افكارهم بعد ما المساعده اللى كانوا متوقعينها مجيتش , و طبق جوزيف ستالين , اللى كان رئيس الاتحاد السوفييتى , سياسة اشتراكيه البلد الواحده و افكاره هو اللى اتعرفت باسم الستالينيه , اللى رفضها اغلب الشيوعيين و اولهم تروتسكى و اللى دخلته فى خلاف و صراع مع ستالين.


</doc>
<doc id="25874" url="https://arz.wikipedia.org/wiki?curid=25874" title="الجيش الشعبى اليوجوسلافى">
الجيش الشعبى اليوجوسلافى

الجيش الشعبى اليوجوسلافى (كيريلى : Југославенска народна армија او Југословенска народна армија ) , (صربى-كرواتى , مقدونى :Југословенска Народна Армија اوJugoslovenska Narodna Armija) هو الجيش بتاع جمهورية يوجوسلافيا الاشتراكيه الاتحاديه.
الجيش الشعبى اليوجسلافى مش عروف بالضبط هو اتئسس امته فى وقت الحرب العالميه التانيه لما اليوجوسلاف قاوموا و حاربوا ضد المانيا النازيه عشان يحرروا بلادهم و انضموا ل جيش التحرير الشعبى , اللى اتئسس فى البوسنه و الهرسك عشان يقوام النازيه و الفاشيه فى يوم 22 ديسمبر 1941 , و اللى كانوا بيقوده تيتو و اللى قدروا انهم يطلعوا المحتلين من بلادهم.فى مارس 1945 اسم الجيش اتغير و بقى الجيش اليوجوسلافى و فضل بالاسم دا لحد 22 ديسمبر 1951 ( الذكرى العاشره لتئسيس الجيش) و اتضاف عليه كلمة الشعبى و فضل بالاسم دا لحد ما اتفككت يوجوسلافيا و اتفكك معاها فى سنة 1992.

الجيش اليوجوسلافى بيتقسم لقوات بريه و قوات جويه و قوات بحريه متوزعين فى اربع مناطق عسكريه اللى متقسمه لمناطق عسكريه اصغر , كل منطقه مسئوله عن الحمايه و تجنيد الناس اللى وصلوا لسن التجنيد و كان فيه اكتر من 180,000 واحد و 90,000 احتياطى.

بتعتبر اكبر فروع الجيش , فى سنة 1991 كان فيها 165,000 عسكرى فى الخدمه و فوق المليون واحد كاحتياطى ممكن يتجابوا فى وقت الحرب. كل منطقه من مناطق يوجوسلافيا الاربعه ليها وحده من القوات البريه هى المسئوله على اللى بيحصل فيها

بتتكون القوات الجويه من 32,000 منهم 4,000 كاحتياطى و عندها فوق 1,000 طياره و 200 هيلوكبتر. فى سنة 1991 كانت تانى اكبر قوات جويه موجوده فى اوروبا كلها و ليها قواعد جويه فى حتت كتيره فى البلد.

فى سنة 1990 كانت بتتكون البحريه من 10,000 عسكرى (4000 احتياطى) و عندها سفن حربيه و غوصات.


</doc>
<doc id="25882" url="https://arz.wikipedia.org/wiki?curid=25882" title="مفاعل ديمونا">
مفاعل ديمونا

مفاعل ديمونا ("Dimona", )‏ هو مفاعل نووى فى اسرائيل فى صحرة النقب . اسرائيل كانت من الدول الحريصه على دخول منطقة النووي، وفعلا عملت مفاعل نووي. المفاعل ده اسرائيل بدت بتنفيذه سنة 1958 بمساعده من فرنسا وقتها.
نيتهم المعلنه كانت انه مفاعل نووي لاغراض سلميه لكن اسرائيل ماوافقتش على المراقبة الدوليه زيها زي اى بلد فى الشرق الاوسط.
وكمان رفض وبشده توقع على اتفاقيه شرق اوسط منزوع السلاح.


</doc>
<doc id="25892" url="https://arz.wikipedia.org/wiki?curid=25892" title="ارتودوكسيه شرقيه">
ارتودوكسيه شرقيه

الارتودوكسيه الشرقيه هى مذهب مسيحى منتشر فى بلاد معينه. بتنقسم المسيحيه الارتودوكسيه الشرقيه لعدد من الكنايس ، زى اليونانيه و الروسيه و المقدونيه و الرومانيه و الصربيه و الاوكرانيه و الالبانيه و البلغاريه و الجورجيه. معظم المسيحيين الارتودوكس الشرقيين بيعيشوا فى اليونان و روسيا و نواحيها. فى النوع ده من المسيحيه الايقونات و الصلبان و الطقوس و القديسين بيلعبوا دور كبير. اتباع الكنيسه اليونانيه وغيرها بيتسموا كمان روم ارتودوكس نسبه لبيزنطه اللى كانت معروفه ببلاد الروم. الكنايس الشرقيه ليها باباوات غير بابا الفاتيكان زعيم المسيحيه الكاتوليكيه او اللاتينيه. دير سانت كاترين فى سينا فى مصر بينتمى للطايفه دى. اتعرف المذهب ده فى مصر بإسم الملكانيه ( يعنى اتباع مذهب ملك بيزنطه ). الكنيسه الاشوريه بتعتبر نفسها بتنتمى للمسيحيه الارتودوكسيه الشرقيه لكن الكنايس التانيه ما بتعترفش بيها و بتعتبرها كنيسه مهرطقه. كنيسة اسكندريه المصريه الارتودوكسيه اللى على المذهب المونوفيزيتى اتهمت هى كمان بالهرطقه و اتفصلت و اتطهدت.


</doc>
<doc id="25893" url="https://arz.wikipedia.org/wiki?curid=25893" title="طايفة القديس اثناسيوس الرسولى">
طايفة القديس اثناسيوس الرسولى

طايفة القديس أثناسيوس الرسولى او الكنيسه القبطيه الحقيقيه هى طايفه مسيحيه بتتبع كنيسه اسسها الأنبا ماكسيموس (ماكسيموس الاول) بعد انشقاقه عن كنيسة اسكندريه المصريه الارتودوكسيه سنة 2006 و اعلن انه بطريرك الكنيسه القبطيه الحقيقيه فقام بينه و بين البابا شنوده التالت بطريرك كنيسة اسكندريه نزاع.

الطايفه اسست فروع فى نواحى مصر و مركزها الرئيسى فى المقطم فى القاهره و اسست 10 ابرشيات فى المقطم و شبرا و هليوبوليس و اسكندريه و الفيوم و بنى سويف و اسيوط و سوهاج و بور سعيد ، و وصل عدد اتباعها لغاية دلوقتى لأكتر من 100 الف. و بتبث الكنيسه برامج تلفزيونيه عن طريق القمر الصناعى الاوروبى " هوت بيرد " على قناتين اسمهم الراعى الصالح 1 و الراعى الصالح 2

كنيسة طايفة القديس أثناسيوس الرسولى بتقول ان افكارها اصلاحيه و بتهدف لخلق حالة وئام و سلام فى المجتمع المصرى بين الطوايف المختلفه. الكنيسه ما بتمارسش الطقوس المسيحيه زى طقوس الاسرار و التعميد و بتختلف مع الكنيسه القبطيه التقليديه فى مواضيع الجواز و الطلاق حيث انها بتحلل جواز الاساقفه اللى بتحرمه الكنيسه الارتودوكسيه المصريه و حجتها فى كده ان الرسل المسيحيين الاوائل كانوا متجوزين. النقطه المهمه التانيه انها بتسمح بالطلاق و الجواز التانى بين الاقباط الارتودوكس.


</doc>
<doc id="25897" url="https://arz.wikipedia.org/wiki?curid=25897" title="ثورة البروليتاريا">
ثورة البروليتاريا

ثورة الپروليتاريا مصطلح سياسى اجتماعى بتقول ان طبقة البروليتاريا حتقوم بثوره ضد الطبقة البورجوازيه و بيدعو ليها مجموعات من الشيوعيين و الاشتراكيين. المصطلح دا فى الماركسيه بيعتبر بداية التفكيك اللى حيحصل للراسماليه , الماركسيين بيشوفوا ان عمال العالم كله لازم يتحدوا و يحرروا نفسهم من ظلم و استغلال الراسماليين , زى ما كتب كارل ماركس و فريدريك انجلز فى المنافيستو الشيوعى, تحت شعار يا عمال العالم اتحدو ! و يكونوا عالم متساوى بيشتغل فيه و بيخدم الطبقه العامله و ان ثورة الپروليتاريا حتبقى ثوره عالميه.

فى اللينينيه , فريق من الماركسيين مقتنعين بافكار لينين, بيقولوا ان ثوره الپروليتاريا لازم يقودها طليعه من الثوريين المحترفيين , اللى هما رجاله و ستات وهبوا نفسهم و حياتهم للمبادىء الشيوعيه و اللى حيدعموا اى ثوره فى اى مكان فى العالم عشان حلم المجتمع الشيوعى يتحقق, الطليعه دى حتقوم بدور تنظيمى و تخطيطى و قيادى للثوره و حتعرف العمال الثوار ايه اللى حيحصل و حيعملوا ايه قبل و وقت الثوره, عشان كل حاجه تبقى متخططه كويس و تمام و متبقاش فيه هرجله او فوضى متديش للحكومه ( اللى بيتقام الثوره ضدها, فرصه عشان تحبط و تدمر الثوره.

فى اللوكسمبورجيه , فريق من الماركسيين مقتنعين بافكار روزا لوكسيمبورج, بيرفضوا كلام لينين على وجود طليعه نخبه هى اللى حتقود و تنظم الثوره , و بيقولوا و بيصروا على ان كل الطبقه العماليه , او على الاقل كل جزء كبير منهم, حيبقى ليهم دور مهم فى ثورة الپروليتاريا و ان لازم الطبقه تبقى مؤمنه بالافكار الشيوعيه او الاشتراكيه و ليها علاقه باللى حيحصل (الثوره) عشان الثوره تحصل.


</doc>
<doc id="25915" url="https://arz.wikipedia.org/wiki?curid=25915" title="كل وبحلق عينيك عزومة واتحسبت عليك">
كل وبحلق عينيك عزومة واتحسبت عليك



يعني تاكل زي ما تحب, كنت فاكر لو اكلت قليل او كتير هتبقى عزومة قليلة او كتيره فكلها عزومة


</doc>
<doc id="25916" url="https://arz.wikipedia.org/wiki?curid=25916" title="المركب اللى ليها ريسين تغرق">
المركب اللى ليها ريسين تغرق

"المركب اللى ليها ريسين تغرق"

ان السفينه اللى بيتحكم فيها ريّسين بتغرق لإن كل ريّس عايزها يمشّي السفينة فى اتجاه معين, لحد ما السفينة تغرق من كتر الاختلافات.


</doc>
<doc id="25923" url="https://arz.wikipedia.org/wiki?curid=25923" title="كارل لينينه">
كارل لينينه

كارل لينينه( Carl Linnæus) (اتولد فى 23 مايو 1707 - مات فى 10يناير 1778) عالم سويدى الجنسية متخصص فى النبات وكان دكتور وجيولوجى وعالم حيوانات. يُعتبر رائد علم التصنيف العلمى الحديث وكمان يُعتبر ابو علم البيئة. معظم تعليمه كان فى جامعة أبسالا وابتداى يدى محاضرات هناك سنة 1730. عاش بره السويد فى الفترة من 1735 لحد 1738 ودرس فى الفترة دى وكمان نشر الطبعة الأولى من كتابه المشهور (سيستم ناتور بالعربى نظام الطبيعه) فى هولندا. بعد كده رجع السويد وبقى دكتور علم النبات فى جامعة أبسالا, بين 1740 و 1770 عمل رحلات بطول السويد وعرضها عشان يدور ويجمع ويصنف النباتات والحيوانات والمعادن وكتب ونشر اجزاء كبيرة من كتبه. فى وقت موته بقى من اشهر وأحسن علما أوروبا.

اتولد كارل لينينه فى جنوب السويد, وكان اول خلفه لأبوه نيلز لينيوس وأمه كريستينا بوردرسونيا. عيلة نيلز كان معظمها قساوسة وكهنة وكان نيلز غاوى الزرع والنباتات وكان مزارع شاطر والجنينة بتاعته كان شكلها مميز زى السبحة وكان كارل بيلعب فيها هوا وأصحابه. كارل كان ليه تلت اخوات بنات واخ اسمه صامويل اللى بقى كاهن خليفة ابوه نيلز, ورث كارل حبه للزرع والنباتات من ابوه وكان بيحب وهوا صغير بالذات الورد و كان لما يكون زعلان يدولوه وردة فيفرح ويهدا على طول. أبوه نيلز كان بيقضى أوقات كتيره فى الجنينة وكان بيورى كارل الورود وبيقولوه على الأسامى بتاعتها ولما كبر شوية اداله حتت ارض فى الجنينة يزرع فيها لوحده.

علمه أبوه اللاتينى والدين والجغرافيا من سن صغيره, وفيه ناس بتقول ان من كُتر ما كانت اللغه اللاتينى بتستخدم فى البيت اتعلمها كارل قبل حتى ما يتعلم اللغه السويدى. لما وصل سبع سنين قرر ابوه انه لازم يكونوله مٌعلم وبعته لواحد معروف فى البلدة بتاعتهم اسمه جون تلاندر لكن الراجل ده مكنش محبوب من كارل خالص لدرجة انه كتب عنه فى سيرته الذاتية "أن تلاندر بيهمد ويطفى المواهب الموجودة جوه العيال مش بينميها زى ما المفروض يحصل". بعد سنتين يعنى سنة 1717 بعتوه مدرسة دراسة النحو فى ڤاكسيو, كان بالعافية بيذاكر لانه كان معظم الوقت بيقضيه فى الريف عشان يتفرج على الزرع والنباتات ومع ذلك نجح ووصل لاخر سنه فى المدرسة لما كان عنده 15سنة تقريبا. فى السنة دى كان المدرس بتاعه هوا مدير المدرسة نفسه دانيال لانروس اللى كان مهتم بالنباتات برضه, لاحظ لانروس حب وشغف كارل بالنباتات وعهد ليه برعاية الجنينة الخاصة بتاعته وكمان عرفه على دكتور جون روثمان اللى كان طبيب مدينة سملاند وكان مدرس فى مدرسة الچمانيزيوم(نوع خاص من مدارس الثانوى الموجودة فة أوروبا) فى فاكسيو وخلى روثمان كارل يحب الطب كمان.
بعد ما قضى لينينه سبع سنين فى مدرسة النحو دخل الچمانيزيوم وهناك درس اليونانى والعبرى واللاهوت والحساب, المعارف دى كانت بتأهل الطالب انه يكون كاهن فى المستقبل لكن كارل مكنش مهتم انه يطلع قسيس زى عيلته. فى اخر سنة زار ابوه نيلز المدرسة عشان يسأل على ابنه عامل ايه فى الدراسة معظم المدرسين قالوا انه مش ممكن يكون كارل طالب للعلم او مهتم بيه, بكن الدكتور روثمان قال عكس كده خالص وكمان اقترح على نيلز انه هيدرس لكارل علم النبات والطب بنفسه وكمان هيديله بيت فى ڤاكسيو وبالفعل وافق نيلز على كده وبقى كارل تحت رعاية الدكتور جون روثمان.

روثمان ورا كارل ان علم النبات مش حاجه بسيطه ممكن اى حد يعملها لكنه علم صعب ومش مجرد هواية ممكن اى حد يتعلمها. علم روثمان لينينه ازاى يصنف النباتات على طريقة نظام تورنفورد للتصنيف. اتعلم كارل كمان عن النشاط الجنسى فى النباتات طبقا لطريقة سباستيان ڤيالاانت.

فى سنة 1727 لما كان كارل عنده 21سنة دخل جامعة لوند اللى فى سكانيا وهناك اتعرض عليه انه يتعلم ويسكن عند الدكتور كيليان ستوباس. وكمان سمحله انه يستخدم مكتبته اللى كانت فيها كتب كتيرة عن النباتات وكان بيحضر محاضراته كمان. وفى وقت فراغه كان بيروح يستكشف الحياة النباتية فى سكانيا مع زملايه المهتمين بالنباتات برضه.

فى أغسطس سنة 1728 قرر كارل بناء على نصيحة من معلمه ومُرشده الخصوصى الدكتور جون روثمان انه يلتحق بجامعة أبسالا روثمان كان مقتنع ان الجامعة دى هتكون أحسن لو لينينه قرر انه يدرس الاتنين: الطب والنباتات. التوصية دى كانت عشان فيه اتنين داكترة فى الجامعة جامدين جدا فى التدريس فى كلية الطب بجامعة أبسالا وهما: أولف رودبيك الصغير و لارس روبرج اللى كانوا فعلن اساتذة ليهم سمعة كويسة جدا فى الوسط العلمى فى الجامعة لكنهم كبروا فى السن وماكنوش مهتمين بالتدريس تانى. فمسلن أولف مبقاش يدى محاضرات عامة تانى كان بيخلى حد بداله يديها وعشان كده فصول علم النبات وعلم الحيوان وعلم الأدوية وعلم التشريح ماكنوش كويسين للدرجة زى الاول. فى أبسالا قابل كارل متبرع ومعلم جديد وهوا اللاهوتى وعالم النباتات الهاوى أولف سيلزيوس اللى كان دكتور متخصص فى علم اللاهوت بجامعة أبسالا. استقبل أولف كارل فى بيته وسمحله باستخدام مكتبته اللى كانت من أقوى وأغنى مكتبات السويد فى علم النباتات.

فى سنة 1729 لينينه كتب أطروحة(زى بحث كده) عن الجنس فى النباتات. البحث ده شد انتباه أدولف رودبيك, وفى مايو1730 أدولف اختار كارل عشان يدى محاضرات فى الجامعة مع ان كارل كان لسه طالب فى سنه تانيه فى الجامعة ودا يُدل ان كارل لينينه كان فعلن عبقرى. المحاضرات كان ليها شعبية كبيرة جدا بين الطلبة وكل مرة كان يجيى بتاع 300واحد يحضروا المحاضرة. فى يونيو اتنقل كارل من بيت سيلزيوس لبيت رودبيك وبقى المدرس الخصوصى لتلاتة من ولاد أدولف الـ24 الصغيرين. الصاقة الى كانت بين كارل وسيلزيوس متهزتش وكملوا رحلاتهم الاستكشافية معا بعض اللى كانوا بيطلعوها عشان يستكشفوا النباتات. فى الشتا بتاع السنه دى ابتدا كارل يشكك فى تصنيف تورنفورد اللى كان بيستخدمه على طول وقرر انه يعمل تصنيف بنفسه, خطته كانت انه يقسم النباتات حسب عدد الاعضاء الذكرية و الأعشاء الأنثوية للنبات. ابتداء يكتب كتب كتيرة كانت نتيجتها المراجع المشهورة جينيرا بلانتاروم ("Genera Plantarum ") و كرتيكا بوتنيكا ("Critica Botanica")

نيلز روسن مساعد رودبيك رجع سنة 1731 للجامعه مع دكتوراه فى الطب. ابتدا روسن يدى محاضرات فى التشريح وحاول ياخد مكان كارل فى محاضرات علم النبات لكن رودبيك مرضيش. لحد ديسمبر روسن كان بيدى كارل درس خصوصى فى الطب, حصل سوء تفاهم بين كارل ومرات رودبيك واضطر يمشى من بيته عشان كده ولكن علاقته مع رودبيك متأسرتش بالحكاية دى. فى الكريسماس زار كارل عيلته لاول مرة من تلت سنين, مشاعر امه بقت باردة من ساعت ما قرر انه ميكونش قسيس زى ماهيا عايزه لكن لما عرفت انه بقى يدرس فى الجامعه فرحت.

فى سنة 1738 خطب كارل الأنسة ساره اليزابيث مورا وراح ستوكهولم بعد كده عشان يدور على شغل كدكتور عشان يقدر يفتح بييت. اتجوز كارل سارة فى 26 يونيو1738 وبعد كده بسبع شهور جابت سارة اول ولد ليهم وسموه كارل على اسم ابوه وبعد سنتين جابت بنت سموها اليزابيث كريستينا وفى السنة اللى وراها جابت كمان ساره مجدلينا اللى ماتت بعد 15يوم بس. كارل وساره خلفوا اربع عيال تانى هما: لوبفسيا,ساره كريستينا,جوانس,صوفيا.

عمل كارل رحلات استكشافيه كتيره جدا جوا السويد زى: رحلة لابلاند - رحلة أولاند وجووتلاند - رحلة ڤاسترجوتلاند - رحلة سكانيا. وكمان عمل رحلات كتيره برا السويد فى هولندا وانجلترا وفرنسا.

كمان كارل لينينه هوا اللى اسس الأكاديمية الملكية السويدية للعلوم وبقى رئيسها لفترة كبيرة, فى سنة 1750 اتعين عميد جامعة أبسالا.

مرض كارل لينينه فى أواخر حياته وصحته تعبت جدا واتدهورت كتير وفى 10 يناير 1778 مات لينينه فى هامبرى وعلى الرغم من وصيته انه يدفن هناك ادفن فى كاتدرائية أبسالا يوم 22يناير.


يعتبر كارل لينينه عالم مهم جدا عشان جدا احتفالات سنوية كتيره بتتعمل على اسمه وفيه كذا جايزة وميدالية فى علم النبات على اسمه برضه. فى اول يناير سنة 2010 بعد التصديق من البرلمان السويدى اندمجت جا معة ڤاكسيو وجامعة كلمار وبقوا جامعة لينينوس تكريما لذكر العالم الجليل.


</doc>
<doc id="25963" url="https://arz.wikipedia.org/wiki?curid=25963" title="ارواح ميته">
ارواح ميته

أرواح ميته ( بالروسى : ميورتڤي دوشي - Мёртвые души - )، روايه للاديب الروسى نيقولاى جوجل. جوجول كتب حتت من رواية " أرواح ميته " فى سويسرا (خريف 1836 ) و كتب حتت تانيه فى باريس (نوفمبر 1836 - فبراير 1837 )، لكن روما كات المكان اللى كتب فيه جوجول معظم روايته العظيمه " أرواح ميته " (1837 - 1838 ). الروايه دي اللى سماها جوجول " ملحمه " بتصور روسيا الإقطاعيه بنظام القنانه، و النظام البيروقراطي الفاسد اللى كان سايد أياميها. جوجول كتب الجزء الاول بتاع الروايه دي فى حوالي تمن سنين ( من 1834 لـ 1842 )، وقرا لبوشكين الفصول الأولى اللى خلت بوشكين يحس بكأبه لغاية ما صرخ " يا إلاهي ! يا حزن روسيتنا" .

مختصر الروايه إن بطلها" تشيتشيكوڤ " راجل نصاب مكار بعد ما خسر ثروته بقى عايز يتغني تاني. فعمل خطه ذكيه لكن إجراميه إنه يشتري من ملاك الإقطاعات " أرواح " ( لقب عبيد الارض فى روسيا أياميها ) العبيد اللى كانوا بيشتغلوا عندهم وماتوا من قريب ولكن وفاتهم لسه ما اتسجلتش فى سجلات الحكومه وبكده بيعتبروا لسه عايشين. الملاك اللى كان بيتصل بيهم كانوا بيفرحوا بالموضوع لإنهم كانوا بيدفعوا ضرايب للدوله على عبيد مش موجودين. تشيتشيكوڤ كان ناوي يرهن الأرواح دي فى البنوك ويستلف بيهم فلوس تمكنه من العيشه كراجل محترم فى إقليم بعيد ماحدش يعرفه فيه.

جوجول فى الروايه دي خلق شخصيات كتيره بسلوك و نفسيات مختلفه، اشتهرت فى روسيا بأساميها. وبطل الروايه تشيتشيكوڤ طول الروايه كان بيتنقل من بلد لبلد لما يحس إن ملعوبه اتكشف فكان بيقابل شخصيات جديده. جوجول بإسلوب فكاهي متمكن ورى إزاي العبيد دول أياميها كانوا بيتعاملوا وبيتباعوا وبيتشروا زي البهايم.


</doc>
<doc id="25964" url="https://arz.wikipedia.org/wiki?curid=25964" title="المفتش العام">
المفتش العام

المفتش العام ( بالروسى : ( ريڤيزور - Ревизор - )، مسرحيه كوميديه من تأليف الكاتب الروسى نيقولاى جوجول.

الكوميديا هاجمت واتريقت من غير رحمه على النظام البيروقراطى الفاسد فى عهد نيقولا الاول. و مختصر موضوعها إن المسئولين والموظفين الفاسدين فى بلد من الأقاليم استقبلوا راجل منفوخ مهندم افتكروه " المفتش العام " وقعدوا يدوله رشاوى و يعزموه على مآدب عشان يغض عينه عن فسادهم الوظيفى. و بعد ما مشى عملوا احتفال انهم قدروا يضحكوا عليه، و فى الوقت ده وهم بيحتفلوا بنصرهم وصل " المفتش العام " الحقيقى فصابهم رعب. الكوميديا دي اتعرضت مره واحده فى روسياأياميها فى 19 ابريل 1836 بأمر مباشر من القيصر نيقولا ، وبعدها قامت ضجه كبيره فى الجرانيل وفي الدواير الحكوميه فاتمنع عرضها تانى ولدرجة إن جوجول إضطر يسيب روسيا فى يونيو 1836 ويروح على روما ويقعد فيها بطريقه متقطعه لغاية سنة 1842.


</doc>
<doc id="25971" url="https://arz.wikipedia.org/wiki?curid=25971" title="اللى اختشوا ماتوا">
اللى اختشوا ماتوا

اللى إختشو ماتو

كان يوجد قديما في مصر حمام شعبي تتحمم فيه السيدات وفي سنة 1889 ميلادي احترقت تلك الدورة 
احترقت دورة مياه فى مصر سنة 1889م
فالذين خرجوا عراة عاشوا والذين جلسوا خوفاً من الفضيحه ماتوا
واختشوا هي كلمه فلكلور مصرية تعني الكسوف فالخشاء هي صفة جميلة وتعني الخجل وهذا معناه ان الذين خرجوا بدون ان يشعروا بالخجل عاشوا وتم فضحهم اما الذين اختشوا فلقد ماتوا
ومثل اللي اختشوا ماتوا يقال حين نرا شخص لا يخجل ويتجاوز كل حدود الادب نقول هذا المثل لان المثل معناه ان الاشخاص الذين كانوا يخجلون ويحترمون قواعد الادب ماتوا ولم يبقي منهم احد

فظهر المثل : اللى اختشوا ماتوا 


</doc>
<doc id="25976" url="https://arz.wikipedia.org/wiki?curid=25976" title="العيله التيموريه">
العيله التيموريه

العيله التيموريه ، عيله مصريه ادبيه عريقه من اصل تركى ساهمت مساهمه كبيره فى المحافظه على تراث مصر و فى تطوير المسرح و الادب المصرى الحديث. كتبوا أشعار و ابحاث و مسرحيات و روايات و قصص. عميدهم باحث تراث مصر العلامه احمد تيمور (1871-1930) اللى جمع مخطوطات تاريخيه نادره و شجع على احياء التراث الفولكلورى المصرى و عمل قاموس للغه المصرى ، و بقت مخطوطاته و كتبه من أهم مقتنيات دار الكتب المصريه.

أخته الشاعره و الاديبه عائشه التيموريه (1840-1902) من رواد الادب المصرى الحديث ، كتبت أشعار بالعربى و التركى و الفارسى و مقالات ادبيه فى الجرانيل، سمتها مى زياده " شاعرة الطبيعه ".

الادبا محمد تيمور (1892-1921) و محمود تيمور هما ولاد العلامه احمد تيمور. محمد تيمور رغم وفاته فى عز شبابه كان من الرواد اللى ساهموا جامد فى تطوير و نهضة المسرح المصرى و القصه القصيره المصريه الحديثه. درس حقوق فى فرنسا و حب المسرح الفرنساوى و نقل اساليبه لمصر فى بدايات القرن العشرين. كتب مسرحياته باللغه المصرى لغة المصريين القريبه من قلوبهم و دى كانت حاجه جديده فى مصر بعد ما اتعود الادبا الكتابه بالعربى. من اشهر مؤلفاته اوبريت " العشره الطيبه " اللى كتب اغانيها بديع خيرى و لحنها سيد درويش.

أخوه محمود تيمور (1894-1973) بيعتبر من أكبر ادبا مصر فى العصر الجديث و من اهم كتاب القصه المصريه. قصصه كانت نابعه من البيئه المصريه و بتصور الطبقات الشعبيه ، و ليه روايات رومانسيه و روايات مستوحاه من التاريخ القديم ، و اترجمت له قصص كتيره للغات اجنبيه. روايته " نداء المجهول " كانت من المقررات المدرسيه فى مصر فى ستينات القرن العشرين. كان عضو فى المجمع اللغوى و كرمته الدوله بجايزتها التقديريه سنة 1963.


</doc>
<doc id="25977" url="https://arz.wikipedia.org/wiki?curid=25977" title="مدبحة اتوبيس مدرسة افيفيم">
مدبحة اتوبيس مدرسة افيفيم

مذبحة اتوبيس مدرسة اڤيڤيم هو هجوم ارهابي على اتوبيس مدرسة اسرائيلي فى 8 مايو 1970 واللي مات فيها 12 مدني، 9 منهم كانوا اطفال و25 مصابين. العمل الارهابي حصل فى الشارع اللى بيوصل لموشاف اڤيڤيم، جنب الحدود مع لبنان. قذيفتين بازوكا اتضربوا على الاتوبيس. الهجوم كان من اوائل العمليا للجبهة الشعبية لتحرير فلسطين.

الصبح بدري، الاتوبيس طلع من افيفيم على مدرستين، الطريق ده كان مقطوع بالمسلحين واللي يُعتقد انهم اتسللوا من لبنان وكانوا عاملين كمين. لما الاتوبيس عدى، بعد عشر دقايق من طلوعه من افيفيم، الاتوبيس اتضرب عليه بالبنادق من الناحيتين فى الشارع. السواق مات والاتوبيس لبس فى الحواجز على طرف الشارع والمهاجمين قعدوا يضربوا على الاتوبيس.

عملية اتوبيس 405 تل ابيب اورشليم الانتحارية


</doc>
<doc id="25978" url="https://arz.wikipedia.org/wiki?curid=25978" title="عملية اتوبيس 405 تل ابيب اورشليم الانتحاريه">
عملية اتوبيس 405 تل ابيب اورشليم الانتحاريه

عملية اتوبيس 405 تل ابيب اورشليم هى عملية هجوم عملها عضو فى الجهاد الاسلامي الفلسطيني على اتوبيس مليان على طريق سريع من تل ابيب للقدس المحتلة بعد ما المسلح استولى على الدركسيون من السواق وحود بيه فى وادي فى منطقة قيرات يعاريم.

العملية اعتبرت اول عملية فدائية فلسطينية بغض النظر عن مرتكبها، عبد الهادي غنيم (25 سنة) ان اللى يعمل العملية الفدائية ميلبسش حزام ناسف واللي كان علامة مميزة للهجمات اللى كانت بعد كده فى الانتفاضة التانية، اللى عمل العملية نجا من الحادثة واتعالج من اصاباته فى مستشفى اسرائيلية، خد 16 حكم سجن مدى الحياة على تهم القتل، الخطف، والارهاب.


</doc>
<doc id="25979" url="https://arz.wikipedia.org/wiki?curid=25979" title="لستة العمليات الارهابيه الانتحاريه الفلسطينيه">
لستة العمليات الارهابيه الانتحاريه الفلسطينيه

دراسة اتعملت فى 2007 عن العمليات الاستشهادية الفلسطينية اثناء "الانتفاضة التانية" (من سبتمبر 2000 لغاية اغسطس 2005) لقت ان 39.9% من العمليات عملوها حماس و25.7% عملوها حركة الجهاد الاسلامي و26.4 عملوها فتح و5.4% عملوها الجبهة الشعبية لتحرير فلسطين و2.7% عملوها منظمات تانية.

العنوان اللى استخدم فى اللستة: عمليات متعمدة ناجحة عملوها جماعات فلسطينية مسلحة ضد مدنيين وضد اعضاء فى قوات الامن باستخدام مفجرين استشهادين او طريق تفجير تانية شبهها.


</doc>
<doc id="25992" url="https://arz.wikipedia.org/wiki?curid=25992" title="جلد (تعذيب)">
جلد (تعذيب)

الجلد وسيله من وسايل التعذيب بتم بضرب الضحيه على ضهره بالكرباج او العصايا. التعذيب بالجلد وسيله تعذيب قديمه لإجبار الضحيه على الإعتراف او لمعاقبته و اكمنها وسيله سهله ما بتحتاجش غير كرباج او عصايا كانت منتشره فى ثقافات كتيره و لسه بتستخدم فى بلاد فى الشرق الأوسط. التعذيب بالجلد بيحصل ساعات بطريقه عامه بيتفرج عليها الناس بهدف تخويفهم و التشهير بالضحيه و اذلاله قدام المجتمع. التعذيب بالكرباج بيسبب ألم جسمانى كبير و كمان ألم نفسى و عشان كده بيعتبر من وسايل القهر الإنسانى مش مجرد عقاب.


</doc>
<doc id="25993" url="https://arz.wikipedia.org/wiki?curid=25993" title="مصطفى عبد الرازق">
مصطفى عبد الرازق

مصطفى حسن احمد محمد عبد الرازق، الشيخ - أخد لقب باشا - ( ابو جرج، البهنسا، محافظة المنيا، 1885 - القاهره، 15 فبراير 1947 ) ، مفكر و اديب مصرى، و عالم بأصول الدين و الفقه الإسلامى ، شيخ الازهر من 27 ديسمبر 1945 لغاية وفاته فى 15 فبراير 1947. نشأ نشأه دينيه ، و درس الفلسفه و السوسيولوجيا و الاداب و تاريخها فى باريس و بعدين عاش فى ليون سنة 1911 و ادا هناك محاضرات عن اللغه العربيه فى جامعتها و عمل رسالة الدكتوريه عن " الإمام الشافعى اكبر مشرعى الاسلام ". اتعين سنة 1927 استاذ مساعد للفلسفه فى جامعة فؤاد الاول ، و وزير للأوقاف سنة 1938 ، و شيخ للازهر ما بين 1945 و 1947. اتعرض لمشاكل من المتزمتين بسبب تفتحه الفكرى ، و وقف فى صف طه حسين و دافع عنه فى ازمته مع الازهر و الرجعيين بعد نشر كتاب " فى الشعر الجاهلى ". اخو المفكر الكبير على عبد الرازق.

من مؤلفاته : ترجمة كتاب الشيخ محمد عبده " رسالة التوحيد" للفرنساوى بمشاركة " برنار ميشيل " ، " البهاء زهير " (1930) ، " تمهيد تاريخ الفلسفه الاسلامية " (1944) ، " الإمام الشافعى " (1945) ، " الدين والوحى و الاسلام " ( 1945) ، " فيلسوف العرب و المعلم الثانى " (1949) ، " محمد عبده " (1949) و ده كان مجموعة محاضرات ألقاها فى الجامعه الاهليه ما بين 1918 و 1919 و اتنشر بعد وفاته.

اتولد مصطفى عبد الرازق فى ابو جرج فى محافظة المنيا فى تاريخ مش معروف بالظبط لكن فى الأغلب كان فى سنة 1885 ، أبوه حسن عبد الرازق درس فى الازهر و كان عضو فى المجالس شبه النيابيه ، و امه " خدوجه بنت الحاج عثمان الشريعى " كانت من سملوط. كان ليه خمس اخوات شققه هما حسن و حسين و محمود و اسماعيل و على عبد الرازق ، و اختين و اخ اسمه ابراهيم ماكانوش شققا. لما كبر و بقى عنده سبع او تمن سنين دخلوه الكتاب زى العاده فى القرى المصريه اياميها و هناك اتعلم مبادىء القرايه و الكتابه و حفظ سور من القرآن ، و لما بقى عنده حوالى حداشر سنه بعته ابوه على القاهره و دخله الازهر. فى سنينه الاولى فى الازهر عيى بإلتهاب رئوى و حذره الدكتور جامد من خطورته عشان مايخرجش من البيت لغاية ما يخف فإتأخر كذا شهر فى الدراسه و كمان اتصاب بتراوما و فضل طول عمر خايف من المرض ده. فى اجازات الصيف ابوه كان بيهتم بيه و بيقرا له كتب ازهريه و بيدرس له اشعار و بالذات اشعار المتنبى فبدأ يهتم بالادب و يكتب نثر و اشعار ابوه كان بيصححها له. عمل جورنال للعيله كان بيطبعه على مطبعة " البالوظه " و بيوزعه على قرايبه و كان بيكتب فيه حاجات جاديه و حاجات فكاهيه ، و بعدين فى سنة 1900 عمل جمعيه عائليه اسمها " جمعية غرس الفضائل " و بقى هو امين الجمعيه اللى كانت بتجتمع كل اسبوع و بيخطب فيها ناس من عيلته و استمرت الجمعيه دى لحد سنة 1905.
زاد اهتمام مصطفى عبد الرازق بالادب فإتصل بجورنال " المؤيد " اللى كان بينشره الشيخ على يوسف و كتب مقالات فى الجورنال ده و كتب اشعار و مقالات فى مجلة " الموسوعات " اللى كان بينشرها محمد فريد زعيم الحزب الوطنى أياميها.

ابوه حسن باشا عبد الرازق كان عضو فى مجلس النواب عن مديرية المنيا فى عهد الخديوى اسماعيل و بعد ما اتحل المجلس بقى عضو فى مجلس شورى القوانين برضه عن مديرية المنيا و كان معاه فى المجلس ده الشيخ محمد عبده و اشترك وياه فى انشاء " الجمعيه الخيريه الاسلامية " فى القاهره و جمع تبرعات لبنا مدرسه فى بنى مزار افتتحها الشيخ محمد عبده فى احتفال كبير.. حسن باشا عبد الرازق كان راجل دوغرى معروف بجراءته و كان بيقول رأيه زى ما هو عايز و من الحاجات اللى قالها اياميها : " امة يدعى القيامة فيها .. فاسدوها جديرة بالرثاء ". و بعد ما وصلت الخديوى اسماعيل عريضه اتغاظ منها و افتكر ان اللى كتبها هو هو حسن باشا عبد الرازق اصدر امر بنفيه على السودان لكن عفا عنه فى اخر لحظه قبل ما يركب القطر الطالع على الصعيد . من المحتمل ان مصطفى عبد الرازق اتعرف على الشيخ محمد عبده عن طريق ابوه حسن باشا. مصطفى عبد الرازق اياميها كان اتلقى تعليمه فى الازهر على ايدين شيوخ متزمتين غالبيتهم بيعارضوا اراء محمد عبده و كانوا بيتهموه بإنعدام الوطنيه و قلة الدين و بالتالى كان متأثر بيهم بس مش لدرجة الجمود الفكرى. لكن من حوالى سنة 1903 ابتدا يحضر دروس محمد عبده اللى كان بيديها تلت مرات فى الاسبوع بعد صلاة المغرب فى الرواق العباسى فى الجامع الازهر و كان بيحضر اجتماعته فى بيت عيلة طه حسين و فى بيت ابوه هو نفسه و شويه شويه ابتدا يقتنع بأفكاره و يحترمها ، و بعد ما دخل فى صراع نفسى داخلى بسبب الافكار الرجعيه المتزمته اللى اتعلمها فى الازهر من جهه و الافكار المتنوره اللى سمعها من الشيخ محمد عبده من جهه تانيه ، فكتب جواب للشيخ محمد عبده يبعبر فيه عن اللى فى نفسه فإتبسط محمد عبده بالجواب و نشره من غير إمضا فى مجلة " المنار " اللى كان بيصدرها فى القاهره محمد رشيد رضا. مصطفى عبد الرازق كان معجب اعجاب كبير بأفكار و كتب الشيخ محمد عبده و كان تقريباً حافظ كتاب " رسالة التوحيد " و هو الكتاب اللى ترجمه بعد كده للفرنساوى مع صاحبه الفرنساوى ميشيل ، و اكمن " جمال الدين الأفغانى " كان استاذ الشيخ محمد عبده اهتم مصطفى عبد الرازق كمان بأفكار و مؤلفات جمال الدين الأفغانى. مصطفى عبد الرازق كان بيناقش زميله فى الازهر " طه حسين " افكار محمد عبده و كتاب " رسالة التوحيد ". لكن محمد عبده بسبب العداء اللى كان بيواجهه من شيوخ الازهر المتزمتين و من حاكم مصر وقتها الخديوى عباس استقال من مجلس ادارة الازهر و ابتدا يجهز لإنشاء " مدرسة القضاء الشرعى " بهدف تخريج طايفه مثقفه دينياً و متنوره للتطوير و النهضه لكن اتوفى فى 11 يوليه 1905.

وفاة محمد عبده ماكانتش اخر المطاف بالنسبه لأفكاره حيث انه كان كون طايفه من الأتباع و التلاميذ اللى بيؤمنوا بضرورة التغيير و التطوير. و اتنشأ قسم القضاء الشرعى فى اوائل سنة 1907. اتلم تلاميذ و اتباع محمد عبده حوالين الشيخ احمد ابو خطوه اللى بقى بيدى دروس و ده ما عجبش الخديوى عباس ، و كون التلاميذ جمعيه سموها " الجمعيه الازهريه " و إختاروا مصطفى عبد الرازق رئيس ليها لكن الجمعيه ماعمرتش كتير بسبب تفرق الاعضاء و انشغالهم فى الامتحانات و فى حياتهم.

حسن باشا عبد الرازق اتوفى فى 25 ديسمبر 1907 و حزن عليه ابنه مصطفى عبد الرازق لكن فضل يذاكر لغاية ما نجح فى إمتحان شهادة العالميه الازهريه سنة 1908 بتفوق و اخد الدرجه الأولى و دى كانت اعلى درجات شهادة العالميه الازهريه أياميها و فى 11 أغسطس إتعين مدرس فى مدرسة القضاء الشرعى.

فى سنة 1908 طلع الخديوى عباس قانون جديد عشان يرضى بيه الازهريين اللى بيطالبوا بالتطوير و بيشتكوا من النظام القديم ، و فى نوفمبر ابتدت الدراسه فى الازهر على نظام جديد لكن الطلبه اعتبروا الإصلاح ده مجرد إصلاح ظاهرى على ورق فإتمردوا و ثاروا و خرجوا فى مظاهرات فى القاهره بتطالب بإصلاح الازهر و إلغاء القانون اللى أصدره الخديوى ، و اجتع عدد منهم و طلعوا مطالب و كونوا لجنه سموها " لجنة الإتحاد الأزهرى " ، و اتعاطف معاهم الرأى العام فى مصر و شجعهم.

اتلمت جماعه من شبان علماء الازهر حوالين مصطفى عبد الرازق اللى كان بيدرس فى مدرسة القضاء الشرعى و كونوا حركه اسمها " جمعية تضامن العلماء " و كان لتكوين الحركه دى صدى كبير عند الحكومه و الرأى العام. مصطفى عبد الرازق ماكانش رئيس الحركه لكن من غير شك كان من أهم عقولها المفكره و لما شن اعداء الحركه حرب قويه ضد " جماعة تضامن العلماء " كل سهامهم كانت موجهه بالذات ضد مصطفى عبد الرازق كهدف رئيسى.

فى الغضون دى الشيخ عبد العزيز شاويش اتفق مع حهات كانت بتروج لنشر الثقافه و اللغه الفرنساويه فى مصر على تأسيس مدرسه ليها نظام خاص تمكن الازهريين من دخولها عشان يتعلموا فيها فرنساوى و علوم تانيه تأهلهم للسفر على فرنسا لتكملة دراستهم ، و كون الشيخ شاويش مجلس إداره للمدرسه كان من اعضائها مصطفى عبد الرازق اللى استقال من مدرسة القضاء الشرعى ، و اتقرر إنه يسافر فرنسا فى بعثه تعليميه فسافر على بورسعيد يوم 22 يونيه 1909 و هناك ركب باخره اخدته على مرسيليا و من هناك ركب القطر و راح على باريس. فى الرحله دى كان وياه احمد لطفى السيد رئيس تحرير " الجريدة " اللى كان بيصرها حزب الامه.

مصطفى عبد الرازق عاش فى فرنسا تلت سنين كان ليها اثر كبير على حياته و افكاره. فى فرنسا درس مصطفى عبد الرازق فى جامعة باريس اللغه الفرنساوى و الفلسفه و السوسيولوجيا و الاداب و تاريخها و حضر محاضرات عالم السوسيولوجيا الكبير " إميل دوركهايم Emile Durkheim " ، و فى سنة 1911 راح على مدينة ليون و اشتغل هناك مع الاستاذ إدوار لامبير فى دراسة " اصول الشريعه الاسلاميه " ، و حضر محاضرات الاستاذ " جوبلو " عن تاريخ الفلسفه و محاضرات عن الادب الفرنساوى ، و اتعين مدرس لغه عربيه فى جامعة ليون مكان العلامه " جاستون ڤييت Gaston Wiet " اللى اتنقل مصر للتدريس فى الجامعه المصريه. فى الفتره دى جهز مصطفى عبد الرازق رسالة الدكتوريه اللى كان موضوعها " الإمام الشافعى أكبر مشرعى الاسلام " ، و ترجم مع برنار ميشيل ترجمه دقيقه لكتاب " رسالة التوحيد " للإمام محمد عبده.

رجع مصطفى عبد الرازق مصر فى يوليه 1912 قبل مايخلص دراسته لكن رجع فرنسا تانى فى اكتوبر 1912 و كان معاه المره دى أخوه " على عبد الرازق " لكن على سابه و سافر على لندن حيث ان ابوهم كان بيتمنى انه يكمل تعليمه فى لندن. فى فبراير 1914 عييى مصطفى عبد الرازق بسل بسيط و رجع على فرنسا عشان يزوره و يطمن عليه. فترة العيا دى استغلها مصطفى عبد الرازق فى كتابة مذكراته عن حياته فى فرنساو كتب مقالات " صفحات من سفر الحياة " اللى كانت مقتبسه من حياته و الحوادث اللى مرت عليه ، لكن و هو لسه فى المستشفى قامت الحرب العالميه الأولى فى يوليه 1914 و اتدهورت الأحوال فى اوروبا و اتخض المصريين فى مصر على قرايبهم اللى بيدرسوا فى اوروبا و نصحوهم بالرجوع مصر قبل ما تنعدم وسايل النقل بسبب الحرب فرجع مصطفى عبد الرازق مصر فى أواخر 1914.

فى اخر سنة 1914 اعلنت بريطانيا الحمايه على مصر و عزلت الخديوى عباس التانى و حطت مكانه الامير حسن كامل ابن الخديوى اسماعيل بلقب سلطان مصر و اترج الإحساس القومى و السياسى عند المصريين لكن الحكم الانجليزى العسكرى ما اداهمش فرصه عشان يعبروا عن مشاعرهم لا بالكلام و لا بالكتابه. فى الوقت ده كان حزب الامه بيصدر جورنال يومى هو جورنال " الجريده " لكن اتوقف و حاول مصطفى عبد الرازق و زمايله انهم يساعدوا عشان يرجعوا الجورنال لكن ماكانش فيه فايده فأصدروا من 21 مايو 1915 مجله اسمها " السفور " فكانت المجله اللى بيعبروا فيها عن افكارهم و احاسيسهم ، و قدرت مقالاتهم إنها تعمل رجه فى مصر لكن اسم المجله عمل صدمه عند جماعه من دعاة الاصلاح الدينى اللى افتكروا ان المجله بتنادى بالكفر ، و طلعت اشاعات بإن اللى وراها هما جماعه من المبشرين المسيحيين. معظم كتاب مجلة " السفور " كانوا كتاب متنورين و ثقافتهم عاليه و فكرهم واسع و بيتميزوا بالتوليرانسيه و نجحت المجله نجاح كبير و ده غاظ اعدائها اللى فضلوا يحاربوها ، لكن قدرت رغم التشنيع عليها انها تستمر سنتين. مصطفى عبد الرازق كان هو اللى بيشرف على تجميع مقالات الكتاب و طبعها و فى فترة صدورها كتب فيها مقالات تقريباً فى كل عدد و اخر مقاله كتبها فيها كانت بتاريخ 27 ديسمبر 1917 و بعد كده اتوقفت المجله.

فى اول اكتوبر 1915 اتعين مصطفى عبد الرازق موظف فى " مجلس الازهر الاعلى " بعد ما اتحطت فى سكته عراقيل كتيره ، لكن اللى ورا موضوع التعيين كان السلطان حسين كامل نفسه. حسين كامل قبل ما يتسلطن كان بيعرف حسن باشا عبد الرازق ابو مصطفى حيث إنه كان رئيس " الجمعيه الزراعيه " اللى حسن باشا كان عضو فيها ، و كمان حسين كامل كان رئيس " الجمعيه الخيرية الاسلامية " اللى اسسها محمد عبده و كان سكرتيرها حسن باشا عبد الرازق. بعد حسين كامل ما اتسلطن عين حسن باشا وكيل للديوان العالى السلطانى ، و لما سافر فرنسا قبل الحرب قابل ابنه مصطفى عبد الرازق هناك و اعجب بيه جداً و استمرت الصله بينهم بعد رجوع مصطفى مصر ، و طلبت " قدريه " بنت حسين كامل من مصطفى عبد الرازق إنه يترجملها كتاب ليها من الفرنساوى للعربى فترجمه ليها بعنوان " طيف خيال ملكى ". بعد ما قعد حسين كامل على عرش مصر عاز انه يعين مصطفى عبد الرازق سكرتير للمجلس الاعلى للازهر و المعاهد الدينيه فى مكان " عبد الغنى شاكر بك " ، لكن الازهريين و غيرهم عارضوا الموضوع بسبب افكار مصطفى عبد الرازق و إنه من جماعة " السفور " ، و بسبب حاجه تانيه اعتبروها عيبه فيه و هى انه كان ليه صحاب اوروبيين رجاله و ستات و إنه كان بيحضر حفلات كانت بالنسبه لهم من المنكرات. اتحجج المعارضين بإن مركز سكرتير المركز مشغول بعبد الغنى شاكر بك و ما يصحش عزله فحل حسين كامل المشكله بتعيين مصطفى عبد الرازق مؤقتاً كاتب للمجلس بمرتب عشرين جنيه على انه يستلم الوظيفه من 4 نوفمبر 1915 لمدة سنة تحت التجربه و انه يبدأ من 4 اكتوبر لمدة شهر من غير مرتب. مصطفى عبد الرازق كان حا يرفض العرض لكن شاف ان قبوله مجامله للسلطان و يخليه راضى عنه فإستلم الوظيفه و فضل فيها لغاية ما إتقال " عبد الغنى شاكر بك " بعد شويه و قعد مصطفى فى مكانه لغاية ما قدم استقالته بعد ما أهانه عضو فى المجلس و قاله ان مش من حقه انه يفتح بقه فى المجلس ، لكن رئيس الوزرا " حسين باشا رشدى " اتدخل من المحتمل بإيعاز من السلطان حسين كامل و عمل ترضيه لمصطفى عبد الرازق.

فى الفتره دى اتحول " بيت ولاد عبد الرازق " فى حى عابدين فى القاهره لصالون بيجتمع فيه المسلمين و المسيحيين و المصريين و الخواجات و الرجاله و الستات لمناقشة المواضيع الدينيه و الفلسفيه و السياسيه و المذاهب الفكريه و غيرها و بالمصرى و باللغات الاجنبيه. الندوات دى خلقت نوع من النهضه فى مصر و ظهرت عن طريقها طبقه من المصريين ليها طابع معين بتندمج عندهم الثقافه الحديثه بالقديمه و الفلسفه بالدين. مصطفى عبد الرازق كان محور الحركه دى و ه سبب له عداوات كبيره و مكايد كتيره من المتزمتين اللى ماكانش عاجبهم الكلام ده.

فى سنة 1916 مصطفى عبد الرازق بقى عضو فى " الجمعيه الخيريه الاسلامية " و فى 1920 انتخب عضو فى مجلس ادارتها و فضل فى المركز ده لحد سنة 1941 لما انتخب و كيل لرئيس الجمعيه و ببعدين فى 28 فبراير 1946 بقى رئيس للجمعيه بعد وفاة الشيخ محمد مصطفى المراغى ، و فضل رئسها لحد وفاته.

فى سنة 1917 راجل سويدى اسمه " پروزدر " كان بيشتغل موظف فى صندوق الدين فى مصر اسس جمعيه صغيره اختار لعضويتها صفوة شباب المصريين و الاوروبيين عشان يديروا " جامعة الشعب ". الهدف من جامعة الشعب دى كان إلقاء محاضرات لتثقيف الناس و تنويرهم و رفع مستوى المصريين العلمى ، و انض ليها عدد من العلما و المثقفين كان ابرزهم مصطفى عبد الرازق اللى القى فيها محاضرات كتيره.

بعد ما خلصت الحرب العالميه الاولى فى اواخر 1918 المنتصرين و هما الانجليز و حلفائهم فاوضوا المغلوبين و كانوا الالمان و حلفائهم الأتراك و غيرهم و انعقد مؤتمر الصلح فى باريس. المصريين حزنوا بسبب انتصار الانجليز مش حب فى ألمانيا لكن لإنهم كانوا بيتمنوا طرد المستعمرين الإنجليز من مصر. مع انهيار اخر حصون الألمان انهارت أمال المصريين فى تحقيق الإستقلال ، لكن خرج شعاع امل من امريكا لما أعلن الرئيس الأمريكى " ويلسون Wilson " النقط او المبادىء اللى اتعرفت بإسم " مبادىء ويلسون الأربعتاشر " و اللى كان من ضمنها مبدأ حق الشعوب فى تقرير مصيرها. ويلسون راح على باريس عشان يحط قواعد الصلح ، و بدأت مشاعر المصريين السياسيه تتنبه من نومها و تعبر عن غل من الانجليز المحتلين مصر فنشطت العقول و ظهرت احزاب سياسيه قديمه و جديده و اتكونت جماعة سعد زغلول و جماعة الامير طوسون و غيرها ، و إتأسس الحزب الديموقراطى اللى معظم اعضائه كانوا من جماعة " السفور " و اتباعهم و انضم مصطفى عبد الرازق للحزب و كان من ابرز الاعضاء ، لكن حزب سعد زغلول غطى على كل الجماعات و الاحزاب التانيه و رفض الحزب الديموقراطى انه يندمج فى حزب سعد و لما كون سعد زغلول الوفد المسافر لأوروبا لحضور مؤتمر الصلح لعرض قضية مصر و المطالبه بإستقلالها بعت الحزب الديموقراطى جماعه من اعضاءه كان من ضمنهم مصطفى عبد الرازق عشان يطلبوا من سعد زغلول ضم وفد ممثل للحزب الديموقراطى للوفد المسافر و بعد مناقشات وافق سعد زغلول على الإعتراف بالحزب الديموقراطى و عرض انضمام مصطفى عبد الرازق للوفد اللى رايح على باريس لكن بعد مشاورات عائليه و جايز بسبب عدم الثقه فى حركة سعد زغلول وقتها اتقرر لغى فكرة سفر مصطفى عبد الرازق مع الوفد.

فى الغضون دى كان السلطان حسين كامل اتوفى و قعد على عرش مصر الملك فؤاد الاول اللى فى عهده قامت ثورة 1919. الملك فؤاد ماكانش راضى عن اتجاهات مصطفى عبد الرازق السياسيه و الاجتماعيه فصدر قرار من مجلس الوزرا فى 4 سبتمبر 1920 بتعينه مفتش فى المحاكم الشرعيه و ده كان عشان الغاده عن الازهر و حرمانه من الإتصال برجال الازهر اللى أيدوا ثورة 1919. شغلانة مصطفى فى إدارة المحاكم الشرعيه كانت شغلانه بسيطه مش محتاجه جهد كبير فده اداله فرصه إنه يوسع نشاطه العلمى و الأدبى بالقرايه و الكتابه و الدراسه و زياده اتصاله مع الازهريين و السيكولاريين و الاوروبيين و المتدينين و المش المتدينين و السياسيين و غيرهم.

فى صيف 1922 اتجوز بنت عمه المرحوم امين عبد الرازق و تمت الجوازه و هى فى ابو جرج و هو فى القاهره و بعت توكيل رسمى و هو غايب عن عقد القران ، و دى كانت حاجه عاديه و بتحصل اياميها لكن هو كان فعلاً عينه عليها من زمان و بده يتجوزها. و فى الفتره دى اتعاون مع " ميشيل برنار " لترجمة كتاب " رسالة التوحيد " بتاع محمد عبده و اتنشر الكتاب فى باريس بالفرنساوى سنة 1925.

فى صيف 1924 سافر اوروبا و لما رجع لاحظت وزارة الحقانيه انه اتأخر سبع تيام عن الشغل و قالهم ان السبب فى كده انه ماقدرش يرجع بدرى لإنه مالقاش مكان فى الباخره ، لكن الوزير صمم انه ياخد إجراء رسمى ضده و يخصم من مرتبه المده اللى اتأخر فيها عن الشغل ، لكن مصطفى ماوافقش و زعل و هدد بالإستقاله فنام الموضوع على كده ، فإستمر فى ادارة المحاكم الشرعيه لغاية ما اتعرضت عليه وظيفة استاذ مساعد للفلسفه فى كلية الاداب فى جامعة فؤاد الاول فوافق و اتقرر تعينه فى الجامعه من اول نوفمبر 1927 ، لكن حصل نقاش طويل بخصوص مسألة تحديد درجته الوظيفيه و مرتبه و انتهى الموضوع بإنه يتعين على الدرجه التالته بمرتب 720 جنيه فى السنه. 

نجح محمد عبد الرازق فى التدريس الجامعى و اتجلت مواهبه بفضل ثقافته الواسعه و تعليمه فى اوروبا ، و بتبين المراجع و المصادر الكتيره اللى استخدمها فى مؤلفاته مدى ثقافته و سعة اطلاعه. منهجه التدريسى كان قايم على خلق صله عقليه ما بينه و مابين الطلبه و دى كانت حاجه نادره فى مصر اياميها فكان بيخلى الطلبه بتوعه يشاركوه فى بحث المواضيع و استخراجها من المراجع و كان بيشجعهم على مناقشة المسائل و فهم النصوص و كتابة الاراء فكان منهجه بينشط عقول الطلبه و بيحفزهم على انهم يكونوا جادين فى الدراسه و تلقى العلم و كتير من طلابه اتفوقوا بعد كده و بقوا من مثقفين مصر الكبار. نجاحه فى التدريس رشحه انه يبقى استاذ للفلسفه فإتعين فى المركز ده فى اول اكتوبر 1935 و اخد درجة البكويه من الدرجه التانيه فى 2 فبراير 1937 ، و اختير عضو فى مجلس ادارة دار الكتب المصريه بسبب اهتمامه بالكتب و المخطوطات النادره.
فى فتره تدريسه فى جامعة القاهره كان احمد لطفى السيد رئيس الجامعه و الدكتور طه حسين عميد كلية الاداب و حصلت ضجة كتابه " فى الشعر الجاهلى " اللى استعدى بيه قوى الاستبداد و التزمت و التحجر الفكرى. مصطفى عبد الرازق كان بيعرف طه حسين من ايام دراستهم فى الازهر و وقف فى صفه ضد المتزمتين و الرجعيين اللى هاجموه. فى 7 ابريل 1932 اتعملت حفلة شاى فى اوتيل مينا هاوس لتكريم طه حسين و التضامن معاه حضرها مصطفى عبد الرازق مع حافظ ابراهيم و محمد حسين هيكل و الانسه ملك. اتفصل طه حسين من الجامعه فى 20 مارس 1933 و كإحتجاج على فصله قدم احمد لطفى السيد استقالته.

فضل محمد عبد الرازق يدرس فى الجامعه لغاية ما اختاره محمد محمود باشا انه يكون وزير للأوقاف لما الف وزارته فى ابريل 1938 ، و دى كانت اول مره تحصل فى مصر و بتعتبر حدث تاريخى ان شيخ أزهرى يبقى وزير. وفضل مصطفى و هو وزير لابس العمه لإنه كان شايف انها مش عيبه و مفيش مانع انه يلبسها طالما انه فى مصر. محمد عبد الرازق اتعين وزير للأوقاف بعد كده ست مرات. فى وزارة محمد محمود الجديده اللى الفها فى 25 يونيه 1938 و فى وزارة حسن باشا صبرى من 28 يونيه 1940 و فى وزارة حسين سرى باشا من 10 نوفمبر 1940 و برضه فى وزارة حسين سرى باشا فى 31 يوليه 1941 و فى وزارة احمد باشا ماهر من 9 اكتوبر 1944 و للمره السابعه فى وزارة محمد فهمى النقراشى و فضل وزير للأوقاف لغاية ما اتعين شيخ للجامع الازهر. و فى الغضون دى ، فى سنة 1940 ، صدر مرسوم بتعينه عضو فى مجمع فؤاد الاول للغه العربيه و فى سنة 1941 أخد لقب الباشاويه ، فبقى شيخ أزهرى معمم و وزير و باشا فى نفس الوقت.

إتعين مصطفى عبد الرازق شيخ للجامع الازهر من 27 ديسمبر 1945. قبل ما يتقبل تعينه اتعملت البدع لمنعه من رياسة مشيخة الازهر. المعارضين استندوا على قانون الجامع الازهر بإن شيخ الازهر لازم يكون من هيئة كبار العلماء و إن الشيخ اللى ينضم لهيئة العلما لازم يكون أوفى كذا شرط من ضمنهم انه لازم يكون اتعين قبل كده فى وظايف معينه فى القضاء الشرعى او يكون اشتغل مدرس لمده معينه فى معهد دينى أزهرى. الشرط ده كان ناقص عند مصطفى عبد الرازق حيث انه درس فى الجامع الازهر مده قصيره ما توفيش بالشرط بعكس المده الطويله اللى درس فيها فى جامعة القاهره. لحل الإشكال القانونى ده وافق البرلمان المصرى على قانون جديد بيساوى ما بين التدريس فى الازهر و المعاهد الدينيه و التدريس فى جامعه سيكولاريه. بطبيعة الحال السبب الحقيقى لمعارضة تعيين مصطفى عبد الرازق كان بسبب فكره المتطور الإصلاحى اللى ما كانش على هوى الشيوخ المتزمتين و غيرهم من الرجعيين و كمان بسبب الغيره منه. و زاد الطينه بله إن جورنال لوموند الفرنساوى عمل روبرتاچ عن مصطفى عبد الرازق و فى المقابله اللى اتنشرت فى الروبرتاچ قال إن فرنسا ليها مكانه كبيره و عملت جهود كبيره لنشر الثقافه مابين المسلمين و انها لازم تستمر فى تأدية دورها الثقافى. فى الغضون نفسها أهدت فرنسا لمصطفى عبد الرازق وسام جوقة الشرف من رتبة الصليب الكبير ، فخرجت الجرانيل العربيه فى الشام تهاجمه و تزيف و تحور اللى قاله فى مدح فرنسا و معاها خرجت الجرانيل المصريه المعاديه ليه بنفس التخاريف لتشويه صورته.

بعد سنه فى مشيخة الازهر اختير مصطفى عبد الرازق امير للحج و دى كانت مهمه شرفيه كبيره كان بيقوم بيها أكابر امرا مصر ايام ازدهارها فى العصور الوسطى و كانوا بياخدوا معاهم كسوة الكعبه فى المحمل اللى كان بيتسمى " المحمل المصرى ". خرج مصطفى عبد الرازق على راس الحجاج المصريين الرايحين على مكه فى 28 اكتوبر 1946 و قعد فى الحجاز حوالى شهر و رجع مصر فى اول ديسمبر 1946 و كمل مجهوداته لتطوير و إصلاح الازهر وسط شيوخ متزمتين و متربصين بيه و فضل على الحال ده لغاية 15 فبراير 1947. فى اليوم ده راح كعادته لمكتبه فى الازهر و إترأس جلسة المجلس الاعلى للازهر لغاية الضهريه و بعدها روح و اتغدى و نام و لما قام اتوضى و صلى لكن و هو بيلبس هدومه حس بتعب جامد و هبوط فنام على السرير و جابوا له الدكتور لكن قبل ما يوصل الدكتور كان اتوفى. تانى يوم اتعملت جنازة مصطفى عبد الرازق و اتدفن فى ترب الامام الشافعى فى مدفن عيلته مع ابوه حسن باشا عبد الرازق و اخواته حسن و حسين و محمود. اتعملتله فى مدينة المنيا حفلة تأبين و عملت له جامعة القاهره حفلة تأبين كبيره يوم 27 مارس 1947.

وصفه طه حسين بإنه كان " ابياً و كان براً و كان سمح الطبع والنفس والقلب " ، و إن من خصاله كانت " العناية الدقيقة جداً بالتفكير اولاً و بالتعبير بعد ذلك عما فكر فيه ".

من اقواله :


</doc>
<doc id="26001" url="https://arz.wikipedia.org/wiki?curid=26001" title="ليونارد يولر">
ليونارد يولر

ليونارد يولر (15 ابريل 1707–18 سبتمبر 1783) كان عالم رياضيات و فيزيا من سويسرا عمل اكتشافات مهمه فى مجالات متنوعه زى حساب التفاضل والتكامل متناهى الصغر و نظرية المخططات و قدم برضه الكثير من المصطلحات الرياضيه . و اهم اعماله المشهوره كانت فى التحليل الرياضياتى ، زى مفهوم الدالة الرياضية و هو مشهور برضه بسبب اعماله فى مجالات الميكانيكا ، ديناميكا الموائع ، البصريات ، و علم الفلك .



</doc>
<doc id="26004" url="https://arz.wikipedia.org/wiki?curid=26004" title="البهنسا">
البهنسا

البهنسا قريه على بحر يوسف فى مركز بنى مزار فى محافظة المنيا فى الصعيد الادنى. فى مكان او جنب البهنسا اللى كانت فى العصر الفرعونى و المسيحى و العصور الوسطى كانت ولايه كبيره غنيه. من مشاهيرها المفكر على عبد الرازق و أخوه الشيخ مصطفى عبد الرازق شيخ الازهر.

البهنسا كانت عاصمة البهنساويه اللى فى العصر الفرعونى كنت قسم من اقسام مصر فى الوجه القبلى اسمه " بامازيت " و اتسمى فى العصر الرومانى " اوكسير نشيت ". فى العصر العربى اتسمت " كورة البهنسا و فى العصر الفاطمى اتسمت البهنساويه نسبه لمدينة البهنسا و بعدين اتضافت ليها كور تانيه و بقت اقليم كبير بعد ما كانت كوره صغيره و كانت بتمتد على النيل بطول 140 كم من منطقه ناحية اطواب فى مركز الواسطى فى محافظة بنى سويف شمالا لناحية فلصونا فى مركز سملوط فى محافظة المنيا جنوبا. و بعدين اتعرفت بإسم " الاعمال البهنساويه " ، و بعدين اتسمت ولاية البهنساويه ، و فى سنة 1830 اتسمت مأمورية الأقاليم الوسطى و بقت المنيا عاصمتها و بكده اختفى اسم البهنساويه من الاقسام الاداريه فى مصر ، و بقت البهنسا قريه من قرى مركز بنى مزار فى مديرية المنيا و بعدين محافظة المنيا.


</doc>
<doc id="26029" url="https://arz.wikipedia.org/wiki?curid=26029" title="فريد الدين العطار">
فريد الدين العطار


</doc>
<doc id="26036" url="https://arz.wikipedia.org/wiki?curid=26036" title="على عبد الرازق">
على عبد الرازق

على حسن احمد محمد عبد الرازق، الشيخ ( البهنسا، ابو جرج ، محافظة المنيا، 1888 - القاهره، 23 سبتمبر 1967 ). مفكر و اديب مصرى كبير درس فى الازهر و فى نفس الوقت فى الجامعه المصريه السيكولاريه و أخد شهادة العالميه من الازهر سنة 1912. سافر انجلترا و درس فى جامعة اوكسفورد السياسه و الإقتصاد و رجع مصر بعد ماقامت الحرب العالميه الأولى. اشتغل فى القضاء فى المحاكم الشرعيه و بقى عضو فى مجلس النواب و الشيوخ و اتعين وزير للأوقاف. كان عضو فى المجمع اللغوى وليه مؤلفات مهمه فى الادب و الفلسفه. ناقش فى كتابه " الاسلام وأصول الحكم " فكرة الخلافه و الحكومه فى الاسلام فعمل ضجه كبيره و اتحكم عليه بتجريده من شهادة العالميه الازهريه. الملك فؤاد الاول اللى كان بيتطلع لمنصب خليفة المسلمين كان ورا محاكمته. أخوه المفكر الكبير و شيخ الازهر مصطفى عبد الرازق.

إتولد على عبد الرازق فى قرية ابو جرج فى محافظة المنيا سنة 1888. أبوه حسن باشا عبد الرازق درس فى الازهر و كان عضو فى المجالس شبه النيابيه ، و امه " خدوجه بنت الحاج عثمان الشريعى " كانت من سملوط. كان ليه خمس اخوات شققه هما حسن و حسين و محمود و اسماعيل و مصطفى عبد الرازق ، و اختين و اخ اسمه ابراهيم ماكانوش شققا. بعد ما اتعلم فى الكتاب و حفظ القرآن دخله ابوه الازهر فى القاهره عشان يكمل تعليمه ، و لما اتفتحت الجامعه المصريه السيكولاريه التحق بيها و بقى بيدرس فيها جنب دراسته فى الازهر. فى سنة 1912 خلص تعليمه فى الازهر و أخد شهادة العالميه ، وفى يوليه سافر مع اخوه مصطفى عبد الرازق على فرنسا اللى على كان بيدرس فيها لكن سابه هناك و راح على انجلترا إكمن ابوه كان عايزه يكمل تعليمه هناك ، فدخل جامعة اوكسفورد و درس السياسه و الإقتصاد و فضل هناك لغاية ما قامت الحرب العالميه الأولى فرجع مصر سنة 1915 ، و اتعين قاضى شرعى و فضل فى الشغلانه دى فى محكمة المنصوره الشرعيه لغاية ما نشر كتابه المشهور " الاسلام و اصول الحكم ".

فى ابريل 1925 نشر على عبد الرازق كتاب بعنوان " الاسلام وأصول الحكم " قلب الدنيا فى مصر. الكتاب ده بيعتبر أكتر كتاب عمل ضجه فى تاريخ مصر الحديث مع ان موضوعه كان بسيط و هو ان فكرة نظام الخلافه غريب على الاسلام و مالهوش اساس لا فى المصادر و لا الاصول المعتمده للاسلام وهى الكتاب و السنه و الإجماع. الكتاب ده ما عملش ضجه اكمنه ناقش قضيه فكريه معينه او بسبب جرأة المؤلف فى طرح موضوع محدد لكن بسبب انه كان سهم موجه لعرش مصر و للملك فؤاد الاول بالذات فى وقت اتجمعت فيه مجموعة ظروف و ملابسات سياسيه و دوليه و اجتماعيه فى مصر حولوا الكتاب لمعركه حاميه عمرها ما حصلت لكتاب فى مصر و لا حتى كتاب " فى الشعر الجاهلى " بتاع طه حسين. لو الكتاب ده اتنشر فى أى وقت تانى كان ممكن يعدى من غير ماحد يعيره اهتمام لكن الكتاب اتنشر فى وقت ما الملك فؤاد كان بيحضر نفسه عشان يبقى خليفة المسلمين بعد ما لغى مصطفى كمال اتاتورك نظام الخلافه العثمانيه فى 3 مارس 1924.

بعد ما حكمت الخلافه العثمانليه اكتر من اربع قرون انتهى اجلها على ايد اتاتورك و بقى العالم الاسلامى السنى لأول مره فى تاريخه مافيهوش حد منصبه خليفه او حتى سلطان المسلمين. فى الظروف ابتدا ملوك و امرا يفكروا فى امكانية حصولهم على المنصب ده كان فى مقدمتهم الملك فؤاد الاول. فى مصر كان اتعمل مؤتمر اسمه " المؤتمر الإسلامى العام للخلافه " و اصدر المؤتمر مجله اسمها " الخلافة الاسلامية " بتنادى بمبايعة ملك او امير لخلافة المسلمين الملك فؤاد و اعوانه كانوا هما اللى ورا المؤتمر ده و غيره من النشاطات التانيه اللى انتشرت فى نواحى مصر مش فى القاهره بس و حتى بره مصر و كانت بتصب فى موضوع الخلافه. مجلات و جرانيل و اوساط كتيره ابتدت تركز على الموضوعات الدينيه المتعلقه بموضوع الخلافه و الامامه فى الاسلام و ظهرت فتاوى و اقاويل بتقول ان صفة الاسلام خلاص زالت عن المجتمعات الاسلاميه و شعوبها اللى بقوا فى " الجاهليه " بسبب لغى اتاتوك للخلافه العثمانيه و ان المسلمين بيعتبروا عايشين فى أثام و خطايا مادام ماعندهمش خليفه و انهم حا يتعاقبوا فى الدنيا و الاخره اذا فرطوا فى الموضوع.

من ناحيه تانيه الكتاب اتنشر فى وقت ماكان الملك فؤاد بيجرب قدراته الاستبداديه ضد دستور 1923 و ضد حزب الوفد و سعد زغلول و ضد مجلس النواب اللى انتخب فى 24 فبراير 1925 و كسب فيه حزب الوفد بأغلبية ساحقه رغم الضغوطات و التزوير فحله الملك فؤاد فى نفس يوم افتتاحه.

الانجليز المحتلين مصر كانوا موافقين على موضوع الخلافه و بيلعبوا على وتره طالما انهم حا يستفيدوا منه بحكم إن " الخليفه " و بلده و كل مستعمراتهم فى الشرق الإسلامى فى ايدهم ، فلما اتنشر الكتاب ماكانش بس ضربه للملك فؤاد و القطاعات العريضه الرجعيه فى العالم الإسلامى لكن كان ضربه ليهم هما كمان بوظت لعبتهم فى مصر و فى مستعمراتهم " الاسلاميه ".

بعد نشر الكتاب طالبت طايفه من شيوخ و طلبة الازهر مصادرة الكتاب و منعه و راحت وفود لشيخ الازهر وقتها " محمد ابو الفضل الجيزاوى " للتعبير عن غضبها من إن رئيس الوزاره اسماعيل صدقى و وزير داخليته ما بيعملوش حاجه لمنع الكتاب و اتبعتت الاف التلغرافات من نواحى مصر تندد بالكتاب و تطالب بمنعه و راحت وفود للملك فؤاد اللى كان بيصيف فى قصر المنتزه فى اسكندريه و طالبته بإتخاذ إجراء ضد على عبد الرازق و كتابه.

الحمله اللى اتشنت على الكتاب و مؤلفه ماكانتش مجرد رد فكرى او نقاش نظرى او صراع رأى لكن كانت اكبر من كده حيث انها اتخطت خط الصراع الفكرى و الحجه بالحجه ، و اتواجه الكتاب مش على انه محاوله فكريه او اجتهاد نظرى جايز يكون صح او غلط لكن بإعتباره " عمل مشين " يستوجب عمل محاكمه دينيه و الحكم على صاحبه " بالحرمان " من الإنتساب للازهر و حتى تقريباً سحب منه حقوق المواطنه المصريه اللى كفلهاله الدستور. المسئول عن اخراج المعركه من الإطار الفكرى كانت السرايا. السرايا الملكيه عملت كل حاجه لإقناع مشيخة الازهر بمعالجة الموضوع كعمل مشين يستوجب حاجه زى " الحرمان من الحقوق المدنيه " و الطرد من جماعة العلماء.

السرايا قدرت على المستوى الشعبى انها تحرك قوى ضد كتاب " الاسلام وأصول الحكم " و افكاره. أهم القوى اللى شاركت فى المعركه كانت حزب الإتحاد ، و هيئة كبار العلماء ، و حزب الوفد ، و حزب الأحرار الدستوريين ، و الليبراليين ، و الإنجليز.

الاحزاب السياسيه

حزب الاتحاد كان فى مقدمة القوى اللى اتحركت ضد الكتاب. حزب الاتحاد كان حزب السرايا و كان بيضم الطبقات الرجعيه و المش مستنيره من طبقة الاقطاعيين المصريين و كبار الملاك. الحزب ده كانت عملته السرايا لمناؤة حزب الوفد اللى الانجليز كانوا بيعتبروه حاجه زى جمعيه ثوريه.

وقت الأزمه حزب الاحرار الدستوريين كان فى إئتلاف مع حزب الإتحاد فى وزارة زيور باشا ، و كان رئيسه عبد العزيز فهمى باشا وزير للحقانيه وقتها. حزب الاحرار الدستورين كان زى حزب الاتحاد بيمثل طبقة الاقطاعيين المصريين و الملاك الكبار لكن ، على عكس حزب الاتحاد ، الاقطاعيين و الملاك اللى كان بيمثلهم الاحرار الدستوريين كانوا طبقه الاقطاعيين و الملاك المستنيريين مش المحافظين و الرجعيين ، و كانت مواقف الحزب دايماً فى صف حرية التفكير و التعبير ، لكن رغم كده ، و رغم وقوف الأحرار الدستوريين بالكامل فى صف على عبد الرازق عن طريق حزبهم السياسى و عن طريق جورنالهم اليومى " السياسه " ، ايدوا الاتحاديين و السرايا و الانجليز فى قمع الصحفيين و ايدوا المرسوم اللى اصدرته الوزاره لتقييد حرية الصحافه. الازدواجيه دى كان سببها طبيعة الحزب حيث انه كان بيؤمن بالحريه الفكريه اذا كانت متعلقه بالصفوه او المفكرين مش لما تكون متعلقه بالشعب و عامة الناس. افكار على عبد الرازق كانت امتداد او تطوير لأفكار الإمام محمد عبده و جورنال " السياسه " نشر مقاله مهمه بعنوان " الخلافه والسلطه الدينية فى رأى الشيخ محمد عبده " وضحت فيه إن اللى كتبه على عبد الرازق عالج بالتفصيل النقط اللى اشار ليها محمد عبده بإيجاز اللى كان منها " علمت أنه ليس فى الاسلام سلطة دينية سوى سلطة الموعظة الحسنة والدعوة الى الخير و التنفير عن الشر " و إن " ليس فى الاسلام ما يسمى عند قوم بالسلطة الدينية بوجه من الوجوه " و إن " الجهاد " اهدافه سياسيه مش دينيه.

سعد زغلول و الوفد

سعد زغلول كان ليه موقف معادى لعلى عبد الرازق حيث انه قال انه قرا الكتاب بتمعن و استغرب لما شاف عالم دينى كتب فى موضوع زى ده بالاسلوب ده ، و انه قرا كتب كتيره للمستشرقين و ما شافش حد منهم طعن فى الاسلام زى ما عمل الشيخ على عبد الرازق. ده كان موقف مشين لإنه مش بس انتقد فكرة الكتاب لكن حاول كمان تلبيس على عبد الرازق تهمه خطيره جداً. موقف سعد زغلول كان من المحتمل سياسى نابع من منافسة حزبيه مع حزب الأحرار الدستوريين اللى كان بيرتبط بيه على عبد الرازق ، و اللى كان ضد موضوع الخلافه و ان الملك فؤاد يبقى خليفه ، و كان الأحرار الدستوريين بيهاجموا فكرة الخلافه اللى بيروج ليها المستبدين و الرجعيين و ديولهم المنتفعين. سعد زغلول و حزب الوفد حاولوا يستغلوا الموضوع لصالحهم و ظهرت مقاله فى " كوكب الشرق " كتبها وفدى جه فيها : " إن المقصود هو العرش المصرى والتاج المصرى و ذات الملك فؤاد ".لكن ده مش معناه ان كل الوفديين كانوا ضد كتاب على عبد الرازق فأغلب الأصوات وقفت مع حرية الرأى و حق على عبد الرازق فى التفكير التعبير و الغلالبيه اعتبروا ان الموضوع سياسى مش دينى أججته السرايا للعب بالدستور.

شيوخ هيئة كبار العلما

بطبيعة الحال مش كل شيوخ هيئة كبار العلماء استجابوا للسرايا ففيه عارضوا معالجة الموضوع بالاسلوب ده و عبروا عن رأيهم و فيه عارضوا عن طريق الصمت. ولا كل الشيوخ اتحركوا بوازع من السرايا ، فبغض النظر عن موقف السرايا الكتاب كان فيه حاجات عارضها مشايخ من غير ما يحتاجوا وز من السرايا او غيرها فالكتاب رغم إنه صغير لكن كان جواه كلام جامد منه كلام ممكن يعتبر استفزازى زى استخدام " لادينيه " بدل مثلاً " سياسه مدنيه " او " دوله مدنيه ". لفظ " لادينيه " كان بيتاخد اياميها على انه " زندقه و إلحاد ". محمد رشيد رضا كتب فى مجلته " المنار " مقاله بعنوان طويل عريض هو " الاسلام و اصول الحكم. بحث فى الخلافة والحكومة فى الاسلام، بل دعوة جديدة الى نسف بنائها، وتضليل ابنائها " ، و فى المقاله دى قال إن خصوم الاسلام حققوا انتصار فى الحرب السياسيه العلميه اللى شنوها على الاسلام و المسلمين ، و إن نتيجة الحرب دى " أشد و أنكى من الحروب الصليبية بإسم الدين " و اتسببت فى محو اسم السلطنه العثمانيه الاسلاميه و الغاء الاتراك لمنصب الخلافه من دولتهم الصغيره اللى فضلت لهم من السلطنه العظيمه و بقت دولتهم جمهوريه مش مقيده بالشرع الإسلامى بعد ما حصل انفصال كامل مابين الدوله و الدين ، و إن ده شجع أنصار مدنية السلطه و الحكومه فى مصر. و بعدين مهد محمد رشيد رضا فى مقالته لمحاكمة على عبد الرازق عن طريق هيئة العلماء بقوله : " انه لا يجوز لمشيخة الازهر أن تسكت عنه فإن المؤلف .. رجل منهم، فيجب عليهم أن يعلنوا حكم الاسلام فى كتابه ".

الليبراليين

غير دول و دول كان فيه كمان المثقفين الليبراليين اللى بيعتنقوا مذهب الحريه و اللى ماكانوش مرتبطين بأحزاب سياسيه ، و دول كانوا دايماً بيدافعوا عن حرية البحث و الرأى و حق الكتاب و المفكرين فى ابداء الرأى و نشر ارائهم بحريه من غير ضغوط استبداديه. الليبراليين وقفوا فى صف على عبد الرازق و حقه فى البحث و النشر. مجلة الهلال فى عدد يوليه 1925 نشرت مقاله صغيره وصفت فيها على عبد الرازق بإنه من علماء الازهر البارزين اللى بيسلكوا طريق " الإجتهاد والإستنباط " و وصفت كتابه بإنه " مؤلف فريد.. جاء خير أنموذج يحتذى فى الإستدلال والإستشهاد والإستنتاج ". و بعدين اتكلمت عن القضيه الاساسيه و هى الكتاب فأيدت اللى قاله المؤلف من غير تطويل وقالت ان " المؤلف استنتج ان الخلافه مالهاش اصل فى الدين ، و ان الخليفه حاكم ، مفيش دخل للدين فى وجوده او فى عدم وجوده. المؤلف بكده بيوافق نظرية الأتراك الحديثه فى فصل الخلافه عن الحكم ، و شايف ان كل بلد اسلامى حر فى انتخاب الحاكم ، و سواء كان الاستاذ على عبد الرازق صح - و هو اعتقادنا - او غلط فالنظريه بتتفق مع اصول الحكم فى القرن العشرين ، اللى بيدى السياده للامه مش لأى حد تانى من الافراد مهما كانت ولادتهم او ميزاتهم التانيه ".

مجلة " المقتطف " من ناحيتها ركزت على جرأة المفكر و امثاله و جهدهم لإحياء نهضات الأمم ، و اتكلمت عن المعارك اللى خاضها " مارتين لوثر " و " محمد عبده " و غيرهم من المصلحين فى الغرب و الشرق.

المفكرين و الزعما

اختلفت اراء مفكرين مصر و زعمائها ، سعد زغلول كان ليه موقف معادى ، و الشيخ محمد شاكر الوكيل السابق للازهر كتب مقاله اتهم فيها على عبد الرازق بإنه بيحبذ ان تقوم فى مصر " جمهوريه لا دينيه " ، يعنى جمهوريه سيكولاريه و دى بطبيعة الحال كانت تهمه خطيره لإن معناها انه بينادى بالإطاحه بالملك.

عباس محمود العقاد دافع عن الحريه الفكريه و كتب فى جورنال " البلاغ " بتاريخ 20 يوليه 1925 مقاله بعنوان " روح الاستبداد فى القوانين والآراء " قال فيها انه خايف تكون روح الإستبداد انتشرت بين جوانب من الرأى العام فنست الناس ان الحريه الفكريه ليها حرمه و إن الباحثين ليهم حقوق ".

المفكر محمد حسين هيكل كان ليه هو كمان موقف مشرف فى الدفاع عن على عبد الرازق و كتب مقاله قال فيها ان الشيخ على عبد الرازق ماعملش حاجه غلط يستحق المحاكمه عليها و إتسائل فى سخريه : " ماذا تقول فى عالم من علماء الاسلام يريد الا يكون للمسلمين خليفة فى وقت يطمع فيه كل ملك من ملوك المسلمين و كل امير من أمراءهم فى أن يكون خليفة ؟ ماذا تقول فى عالم مسلم مصرى يقول بوجوب ارتباط مصر و انجلترا برباط الصداقة، ويذهب فى أن يكون هذا الخليفة واحد من الملوك او الأمراء الواقعين تحت نفوذها ؟ ".

سلامه موسى المفكر المعروف بسعة الثقافه و نظرته العالميه و محاربته للإستبداد كتب مقاله فى مجلة " الهلال فى عدد اكتوبر 1925 قارن فيها محاكمة على عبد الرازق بمحاكمة حصلت اياميها لمدرس فى امريكا اسمه " سكوبس ". سكوبس فى حصه مدرسيه قال لتلامذته إن قصة ادم و حوا اللى حكتها التوراه خرافه و ان الصح هو ان الانسان و القرد من اصل واحد ، فإتعملت ضده قضيه بتهمة مخالفته لتعاليم التوراه و اتحكم عليه بدفع غرامه. سلامه موسى شاف ان فيه تشابه بين القضيتين ، حيث ان الاستاذ على عبد الرازق اتوصل لإن الخلافه مش اصل من اصول الاسلام فإتحكم عليه بالخروج من زمرة العلما ، وبكده القضيتين فى مصر و امريكا متصلين بأغلى حاجه عرفها العالم و هى حرية التفكير و الرأى ، و إن مستر سكوبس الامريكانى و على عبد الرازق المصرى ليهم الحق فى التعبير عن ارائهم بحريه من غير اى قيد إلا الإخلاص.

الانجليز اللى كانوا ماسكين بخيوط السياسه المصريه اياميها كانت علاقتهم بالأحرار الدستوريين متينه و معروفه. ايام ازمة الشيخ محمد عبده مع الخديوى عباس حلمى التانى وقف مندوب ريطانيا السامى فى مصر اللورد كرومر فى صف محمد عبده لكن المره دى فى ازمة على عبد الرازق مع الملك فؤاد موقف الانجليز كان معاكس ، وساب الانجليز صحابهم التقليدين فريسه تنهشها السرايا و القوى المؤيده ليها و ما اتحركش " دار المندوب السامى البريطانى " لمناصرة الشيخ على عبد الرازق زى ما عمل فى حالة الشيخ محمد عبده ، رغم ان الازمه اتسببت فى حصول تصدع فى الإئتلاف الوزارى اللى الانجليز عملوه مابين حزب الاتحاد و حزب الأحرار الدستوريين عشان يحاربوا حزب الوفد و سعد زغلول. جورنال التايمز الانجليزى كتب : " اتملكت مصر فى الايام الاخيره الحركه الاسلاميه الحديثه مع زيادة الحريه الاجتماعيه للنسا ، و رقى الحضاره ، و اصلاح التعليم ، ورقى الحكم الدينى الاسلامى. الشيخ على عبد الرازق هو خلف الشيخ محمد عبده و قاسم امين فى ارائهم الساميه. الشيخ محمد عبده قدر بفضل نفوذ اللورد كرومر انه ينجا من مكايد كتيره و من عداوة السرايا ، لكن المصلحين التانيين مالهمش حد يناصرهم ". و كتب محمد حسين هيكل : " تريد انجلترا أن يكون خليفة، و أن يكون هذا الخليفة واحداً من الملوك او الأمراء الواقعين تحت نفوذها ".

فى دراسته القيمه عن الأزمه ذكر د. محمد عماره ان الانجليز كانوا عايزين يلعبوا بلعبة " الخلافه الاسلاميه " و الاستفاده منها على قد مايقدروا ، و علل موقفهم لكذا سبب ، الأولانى انهم عن طريق ادية الأمل للملك فؤاد يبقى فى امكانهم التحكم فى العرش و لم كل القوى المعاديه لحزب الوفد و سعد زغلول حواليه و بالتالى ممكن يبقى فى مقدورهم تصفية بقايا ثورة 1919. السبب التانى ، ان انجلترا كانت عايز تكسب نفوز ادبى عند المسلمين فى مستعمراتها التانيه و بالذات فى شبه القاره الهنديه اكمن المسلمين هناك كانت عجباهم فكرة الخلافه الاسلاميه و بكده يقدر الانجليز يكسبوا قلوب المسلمين الهنود و يبعدوهم عن الانخراط مع الهندوس فى الحركه الوطنيه اللى كانت وقتها بتتبولر بزعامة المهاتما غاندى و حزب المؤتمر. السبب التالت ، ان الانجليز شافوا ان مضاعفات الازمه اتسبب فى انخراط قوى كتيره فى الدفاع عن الكتاب و مؤلفه تحت شعارات الدفاع عن حرية التفكير و التعبير فخافوا من إن الحركه دى اللى بتتحرك فى احشاء المجتمع المصرى ممكن توصل لتمرد شعبى ضد العرش و الملك و بالتالى اضعاف المؤسسات الوهميه اللى عملها الانجليز لتكريس وجودهم فى مصر و مواجهة حزب الوفد و القوى الاجتماعيه الجديده.على الاساس ده الانجليز قرروا ان موضوع على عبد الرازق " موضوع مؤقت " مش لازم يخليهم يغفلوا عن الاخطار التانيه المرتقبه و انهم لازم يكونوا فى صف العرش من غير مايكون فيه مانع انهم يكونوا مؤقتاً ضد صحابهم التقليديين الاحرار الدستوريين. الانجليز اتبنوا نظرية السرايا اللى بتقول ان القضيه قضيه دينيه مش دستوريه و لا سياسيه و بالتالى المختص بيها هى " هيئة كبار العلماء " فى الازهر من غير تدخل خارجى. و صرح السير " نيقل هندرسون " المندوب السامى البريطانى فى مصر بالنيابه بإن " دار المعتمد البريطانى، نظراً لوصف المسأله بإنها دينيه، ما اتدخلتش ، تبعاً للتقاليد اللى اتبعتها قبل كده فى الاحوال المشابهه " ، و طوالى بدأت الجرانيل اللى بتخدم الانجليز فى مصر و منها جورنال " المقطم " تطبل للنظريه دى ، و بكده اتفق جورنال " المقطم " مع جورنال " المنار " مع " المندوب السامى البريطانى فى مصر بالنيابه " مع " هيئة علماء الازهر " على ان قضية على عبد الرازق و كتابه " مسأله دينيه بحته " و ده عشان الانجليز يبرروا سبب وقوفهم فى صف العرش و تخليهم عن صحابهم التقليديين. بيقول الدكتور عمارة إن التشخيص ده كان طبعاً غلط بدليل ان الازهر لغى الحكم اللى اتعمل ضد الشيخ على عبد الرازق فى عهد الملك فاروق بعد مازالت الظروف السياسيه اللى ادت للازمه فى عهد الملك فؤاد. من ناحيه تانيه ، الرأى العام فى مصر كان ضد موقف الانجليز ، و الجرانيل الانجليزيه نفسها اشارت للنقطه دى.

فى 17 سبتمبر 1925 اتفصل على عبد الرازق من شغله كقاضى فى المحكمه الشرعيه فى المنصوره بعد ما عملت له " هيئة كبار العلماء " الازهريه محاكمه تشبه محاكمات محاكم التفتيش و اتقرر فيها تجريده من شهادة العالميه اللى كان أخدها من الازهر و طرده من جماعة علما الازهر.

هيئة علماء الازهر اجتمعت لمحاكمة على عبد الرازق بموجب الماده 101 من قانون الازهر رقم 10 اللى اصدره الخديوى عباس حلمى التانى سنة 1911 لإخماد تمرد الازهرين و ثورتهم عليه. الهيئه وجهت سبع تهم لعلى عبد الرازق و بعتتهاله فى 29 يوليه 1925 و بلغته بإنها حا تعمل يوم 5 اغسطس 1925 جلسه على صورة " هيئه تأديبيه " ، فطلب التأجيل عشان يقدر يجهز دفاعه ضد التهم فأجلت الهيئه ميعاد المحاكمه اسبوع ليوم 12 أغسطس 1925.

لما دخل على عبد الرازق مكتب شيخ الازهر لقى 24 من المشايخ قاعدين حوالين ترابيزه و فى وسطهم الشيخ " محمد ابو الفضل الجيزاوى " شيخ الازهر وقتها ، وكان قاعد بين الشيخ " بخيت " و الشيخ " قراعة " ، فقالهم عبد الرازق " السلام عليكم " لكن ماحدش رد عليه و قاله الشيخ ابو الفضل بعصبيه : " اقعد عندك " ، فقعد على كرسى قدامه. مسك الشيخ ابو الفضل الكتاب و سأل عبد الرازق : " ده كتابك ؟ " ، فرد عبد الرازق : " ايوه ده كتابى " ، فسأله الشيخ : " و انت مصمم على كل اللى فيه ؟ " ، فكان رد عبد الرازق : " ايوه مصمم على كل اللى فيه " ، فراح الشيخ رامى الكتاب على الترابيزه و قال : " هذا الكتاب كله ضلال و خطأ، لكن احنا كتبنا لك عن نقط سبعه فيه، و لو ان فيه غيرها كتير، كلها ضلال ايضاً ". الشيخ قرا له التهم السبعه من ورقه و كانت أخطرها تهمة إنه عمل من الشريعه الاسلاميه شريعه روحيه بس ، مالهاش علاقه بالحكم و التنفيذ فى المسائل الدنيويه. على عبد الرازق إعترض فى بداية الجلسه بإن المحاكمه دى مش قانونيه إكمن القضيه مش من اختصاصات الهيئه ، لكن المشايخ أصروا على محاكمته. فى الاخر، بعد مداولات و كلام و خروج و دخول اصدرت الهيئه الحكم ده :
الحكم ده ما كانش بس حكم بالطرد من زمرة العلماء لكن كان معناه تقريباً فقدان حق المواطنه حيث ان مستند الحكم اتضمن كمان : 
بعد ماصدر الحكم على عبد الرازق قال إن الحكم باطل و مخالف للدستور حيث إن القانون اللى اتعملت على اساسه المحاكمه صادر من ايام الخديوى عباس حلمى التانى و ما إتطبقش قبل كده و أكد إن الحكم الظالم مش حايأثر على طريقة تفكيره و مش حا يمنعه من قول ارائه و نشرها بين الناس.

السرايا طوالى طلبت من وزير الحقانيه عبد العزيز فهمى تنفيذ حكم المشايخ و فصل على عبد الرازق من وظيفته فحول الوزير الطلب للجنه فى الوزاره لدراسته فإتغاظ منه الملك فؤاد و صدر قرار بفصله هو نفسه من الوزاره فإتفصل و استقال توفيق دوس باشا و محمد على علوبه باشا و اسماعيل صدقى باشا كإحتجاج على فصل عبد العزيز فهمى. بعد تعيين وزير الحقانيه الجديد اتطرد على عبد الرازق من وظيفته زى ماعاز الملك.

الصراع اللى فجر كتاب " الاسلام وأصول الحكم " كان ليه اثار سياسية و فكريه. الإئتلاف الوزارى اللى كان قايم مابين الاتحاديين و الأحرار الدستوريين اتصدع و رجع الاحرار الدستوريين لصفوف المعارضه مع الوفديين لحماية دستور 1923و حصل نوع من المصالحه بينهم. من ناحيه تانيه قضى الكتاب على حلم الملك فؤاد انه يبقى خليفه للمسلمين و وطيت الاصوات اللى كانت بتطالب بكده و اثبت على عبد الرازق فهمه لحركة التاريخ و مصداقيته فى اللى كتبه. و كان على اللى وقفوا ضده يا إما يسكتوا او يصححوا مواقفهم و ده اللى عمله الازهر نفسه لما رجع لعلى عبد الرازق مؤهله العلمى و ضمه من تانى لزمرة علماء الازهر فى عهد الملك فاروق. لكن المعركه و الإضطهاد اللى واجهه على عبد الرازق كان ليه اثر فكرى وحش عليه. على عبد الرازق كان عنده امكانيات فكريه كبيره كانت ممكن تخدم الحياه الفكريه و الثقافيه فى مصر لكن الإضطهاد اللى واجهه صابه بالإحباط و خلاه يتقوقع على نفسه و ما انتجش اعمال فكريه كبيره بعد كده غير شوية محاضرات القاها فى جامعة القاهره.

من أغرب الحاجات اللى اتوجهت لعلى عبد الرازق انه مش هو اللى كتب كتاب " الاسلام وأصول الحكم " لكن قوى اجنبيه ( نظرية المؤامره ). و ده بيعتبر اسخف اتهام و حاجه بتبين مدى اسفاف اللى قالوه و لجؤهم للضرب تحت الحزام بعد ماشافوا ان ماعندهمش قدرات فكريه و ثقافيه كافيه تمكنهم من مواجهة فكرة الكتاب بطريقه موضوعيه. على عبد الرازق ماجاش من فراغ و الف كتاب و لا كان انسان ذاهل قبل ما يألف الكتاب. عيلة على عبد الرازق كانت معروفه بنشاطها الفكرى و ابوه كان حسن باشا عبد الرازق اللى كان عضو فى مجلس شورى القوانين و كان صديق للشيخ محمد عبده و كان انسان شجاع و بيقول اللى عايزه من غير مواربه و لا خوف من سلطه و من اقواله : " امة يدعى القيامة فيها فاسدوها جديرة بالرثاء ". و اخوه كان المفكر الكبير مصطفى عبد الرازق اللى وصل لمنصب وزير و شيخ للازهر. بيت " ولاد عبد الرازق " فى حى عابدين فى القاهره كان صالون ثقافى بيتقابل فيه مثقفين مصر من مختلف الفئات و الاديان و الجنسيات و كان صحابه مفكرين و مثقفين على مستوى عالى زى محمد حسين هيكل و طه حسين و احمد لطفى السيد و غيرهم . فوق كده على عبد الرازق زى اخوه مصطفى اتلقى تعليم فوق مستوى الغالبيه العظمى من المصريين فى عصره بما فيهم اصحاب " نظرية المؤامره ". درس دراسه دينيه فى الازهر و فى نفس الوقت كان بيدرس دراسه سيكولاريه فى جامعة القاهره و بعد ما خلص دراسته طوالى سافر انجلترا و درس فى اعرق جامعاتها و هى جامعة اوكسفورد. بالتالى بقدراته التعليميه و الثقافيه ما كانش غريب انه يألف كتاب زى ده و لا كان محتاج إن حد يكتبهوله.

بعد الاضطهاد اللى اتعرض ليه على عبد الرازق عاش منعزل و اتصاب بإحباط منعه من تخريج افكاره اللى كانت ممكن تفيد مصر. فى عهد الملك فاروق بعد ما اتبدلت الظروف السياسيه فى مصر صحح الازهر الغلطه اللى عملها و رجع لعلى عبد الرازق مؤهله العلمى و رجعه لزمرة علماء الازهر ، و اختير عضو فى مجلس النواب و فى مجلس الشيوخ و اتعين وزير للأوقاف و اكتفى بإلقاء شوية محاضرات فى الجامعه لغاية وفاته فى 23 سبتمبر 1967.

من اقوله فى كتاب " الاسلام و اصول الحكم " :



</doc>
<doc id="26040" url="https://arz.wikipedia.org/wiki?curid=26040" title="تسريبات ويكيليكس">
تسريبات ويكيليكس

تسريبات ويكيليكس هى الوثايق السريه الامريكيه المتسربه اللى نشرها موقع ويكيليكيس (Wikileaks) فى نوفمبر 2010. بينت الوثايق حاجات كتيره فى سياسة الشرق الاوسط و الدبلوماسيه الحكوميه الخفيه المش معلنه للشعوب.

BBC عربى: ويكيليكس: مبارك قال للامريكيين انسوا الديمقراطية فى العراق ...


</doc>
<doc id="26041" url="https://arz.wikipedia.org/wiki?curid=26041" title="ستينج">
ستينج

ستينج بالميلاد جوردون ماثيو توماس سامنار من مواليد 2 اكتوبر سنة 1951 هو موسيقى مغني و كاتب اغانى ، مناضل ، و محسن انجليزى


</doc>
<doc id="26048" url="https://arz.wikipedia.org/wiki?curid=26048" title="طاوله">
طاوله

الطاوله لعبة مشهوره جدا فى الشرق الأوسط و ايران. بتتكون من لوح خشب او صندوق خشب ممكن يكون متزخرف و مطعم بالصدف او بحتت خشب غاليه من الأبنوس، وأقراص (قشاط) عاج او بلاستيك او خشب بلونين مختلفين عددهم (15) من كل لون وزهرين طاوله سداسيين.

بتتلعب بطرق كتيره بين متباريين واشهر طريقة لعب فى مصر هى (محبوسه).


</doc>
<doc id="26063" url="https://arz.wikipedia.org/wiki?curid=26063" title="روبيرت جانيه">
روبيرت جانيه

روبيرت جانيه ("Robert Mills Gagné")‏،‏ باحث سيكولوجى وبروفيسور وعالم فرنساوى كبير ، بيعتبر من علما النفس التجريبيين البارزين ، اكتسب خبره فى بحوث التعلم و بعدين اهتم بمشكلات التدريب العسكريه الحربيه ، و مشكلات التربيه من سنة 1916 ، و اهتم بتحليل العمل و التصنيف كمدخل لنظريته فى التعليم و تصميمه فى كتابه (شروط التعلم 1966 ) . جانييه بيعتقد ان التعليم جانب مهم من جوانب التربيه ، و بيهتم بضرورة التخطيط للعمليه التعليميه ، و إن يكون الشغل مايكونش ارتجالى لكن منظم ، و بيهتم بالظروف الداخلية للمتعلم والظروف الخارجيه اللى تسهل تحقيق الاهداف التربويه والتعليميه

وأنماط التعلم عند جانيه تمن أنماط (مرتبة تصاعديا) هى:

1- التعلم الاشاري

2- تعلم المثير – الاستجابة

3- تعلم التسلسل الحركي

4- تعلم الارتباط اللفظي

5- التعلم التمييزي

6- تعلم المفهوم

7- تعلم القاعدة او المبدأ

8- تعلم حل المشكلات

ويتكون نموذج جانيه التدريسي من تسع خطوات تدريسية وهي:

جذب انتباه المُتعلم، تعريفه بالاهداف، استرجاع التعلم السابق، تقديم المحتوى، تزويد المتعلم بالتوجيه، تحفيز اداء المتعلم، تزويد المتعلم بالتغذية الراجعة، تقويم اداء المتعلم، تحسين الاحتفاظ بالتعلم وانتقال اثره.


</doc>
<doc id="26065" url="https://arz.wikipedia.org/wiki?curid=26065" title="احمد الهوان">
احمد الهوان

احمد محمد عبد الرحمن الهوان او جمعة الشوان من مواليد السويس
بمصر 1 يوليو 1937 مات فى 1 نوفمبر 2011 عميل المخابرات العامه المصريه .

عادل إمام جسد دوره فى مسلسل دموع فى عيون وقحة

الراحل احمد الهوَّان، المعروف لدى المواطنين بإسم "جمعة الشوَّان"، لعب دوراً بارزاً فى تضليل جهاز الاستخبارات الاسرائيلي (موساد)، بتقديم معلومات خاطئة إقتصادية وسياسية وعسكرية عن مصر ما بين عامي 1967 و1973، وكان لها اثر كبير فى نجاح خطة "الخداع الاستراتيجي" المصرية التي حقّقت انتصارات اكتوبر


</doc>
<doc id="26066" url="https://arz.wikipedia.org/wiki?curid=26066" title="رفعت الجمال">
رفعت الجمال

رفعت على سليمان الجمال (1 يوليه 1927 - 30 يناير 1982) عميل المخابرات العامه المصريه .


</doc>
<doc id="26074" url="https://arz.wikipedia.org/wiki?curid=26074" title="كارمل مور">
كارمل مور

كارمل مور (Carmel Moore) ممثلة بورنوجرافية بريطانية من اصل إيرانى اتولدت يوم 19 يونيو 1985 فى مدينة إيستبورن بمقاطعة إيست ساسكس فى انجلترا ، واسمها الحقيقى نسرين علوى (Nasrin Alavi).

كارمل مور اشتغلت الاول فى المملكه المتحده كموديل عريان وممثلة ، وفى سنة 2005 سافرت لامريكا وهناك دخلت فى مجال البورنوجرافى .

كارمل مور دلوقتى بقت ممثلة بورنوجرافية صاحبة شعبية كبيرة فى المملكه المتحده وفى امريكا ، وهى بتشتغل لحساب شركات Bang Bros و Brazzer و Reality Kings و Digital Playground . ومن أهم الافلام اللى مثلتها Hug a Hoodie و Swallowed 2 و Virtual Sex with Carmel Moore و Dangerous Dykes و Bad Girls 4

كارمل مور كسبت جايزة UK Adult Film and Television Award 2007 كأفضل ممثلة عن دورها فى الفيلم البورنوجرافى Hug a Hoodie.


</doc>
<doc id="26077" url="https://arz.wikipedia.org/wiki?curid=26077" title="سيسيولينا">
سيسيولينا

سيسيولينا (Cicciolina) ممثلة ومخرجة ومنتجة بورنوجرافية ايطالية من اصل مجرى اتولدت يوم 26 نوفمبر 1951 فى بودابيست عاصمة المجر ، واسمها الحقيقى آنا إيلينا ستالر (Anna Elena Staller) واختصاره إيلونا ستالر (Ilona Staller).

سيسيولينا شخصية متعددة المواهب لأنها اشتغلت كمان فى السياسة وفى الغنا ، وهى اللى كان اتكلم عنها الممثل الكوميدى المصرى احمد ادم فى مشهد من فيلمه الشهير معلش إحنا بنتبهدل .

سيسيولينا بدأت شغلها سنة 1964 كموديل مع الوكالة المجرية للموديلات ، وفى أواخر الستينات اشتغلت عاملة فى فندق Budapest Luxury .

فى سنة 1970 سافرت سيسيولينا لايطاليا وهناك خدت الجنسية الايطالية بعدما اتجوزت إيطالى . وفى نفس السنة دخلت فى مجال البورنوجرافى ومثلت اكتر من 40 فيلم بورنوجرافى اهمهم L'ingenua و La supplente و La liceale و Cicciolina amore mio و Porno Poker و Telefono rosso

فى سنة 1973 بدأت سيسيولينا طريق الشهرة لما قدمت البرنامج الإذاعى ? Voulez-vous coucher avec moi اللى كان بيتذاع على محطة Radio Luna الإذاعية الايطالية ، وفى البرنامج ده اختارت اسم سيسيولينا كإسم شهرة ليها بدل اسمها الحقيقى .

فى سنة 1978 ظهرت فى برنامج C'era due volte على شبكة RAI (راديو وتليفزيون ايطاليا) على الهوا وهى معرية بزازها الاتنين ، و كانت اول مرة تحصل فى تاريخ التليفزيون الإيطالى .

فى سنة 1983 أسست سيسيولينا شركة Diva Futura لإنتاج الافلام البورنوجرافية جوه الأستديوهات مع شريكها المصور والمخرج البورنوجرافى الإيطالى الراحل ريكاردو سكيتشى (Riccardo Schicchi) ، وكان اول انتاج للشركة دى هو فيلم Telefono rosso سنة 1985 .

فى سنة 1987 نشرت سيسيولينا مذكراتها فى كتاب عنوانه Confessioni erotiche di Cicciolina .

فى سنة 1991 سافرت سيسيولينا لامريكا بعدما اتجوزت الرسام والنحات الأمريكى جيف كونز (Jeff Koons) اللى عمل لوحات وتماثيل وصور فوتوغرافية كتيرة ظاهر فيها مع سيسيولينا فى أوضاع جنسية مختلفة ، وفى سنة 1992 خلفت منه ابنها الوحيد لودڤيج ماكسيميليان (Ludwig Maximillian). وفى سنة 1994 اتطلقت سيسيولينا من جيف كونز (Jeff Koons) بسبب إصرارها على مواصلة شغلها فى مجال البورنوجرافى قصاد رغبة جوزها فى أنها تعتزل المجال ده ، وبعد الطلاق رجعت لايطاليا ومعاها ابنها وعلشان كده قامت معارك بينها وبين طليقها على حضانة الولد . وفى سنة 1998 حكمت المحكمة بأحقية طليقها فى حضانة الولد لكنه ماقدرش ينفذ الحكم بسبب وجود الولد مع امه فى ايطاليا ، وفى سنة 2008 رفعت سيسيولينا دعوى على طليقها لإمتناعه عن دفع نفقة ابنها .

سيسيولينا ظهرت صورها وهى عريانة ملط فى طبعات مختلفة من مجلة Playboy فى أكتر من دولة فى العالم ، زى الارجنتين و امريكا و المجر و صربيا و المكسيك .

المدهش أن سيسيولينا رغم أنها ممثلة بورنوجرافية إلا أنها فى نفس الوقت من السياسيين المخضرمين فى ايطاليا ، وكانت عضو فى حزب الخضر واترشحت عنه فى انتخابات مجلس النواب الإيطالى سنة 1979 ولكنها فشلت . وفى سنة 1985 انضمت لحزب الايطاليين الراديكاليين واترشحت مرة تانية فى انتخابات مجلس النواب سنة 1987 ونجحت المرة دى بعد ماخدت 20 الف صوت تقريبا وبقت عضو فى مجلس النواب الإيطالى فى الفترة من سنة 1987 لغاية سنة 1991 .

الغريب أن سيسيولينا رغم أنها كانت عضو فى مجلس النواب إلا أنها فى نفس الوقت فضلت تمثل افلامها البورنوجرافية ده غير صورها العريانة اللى اتنشرت فى المجلات البورنوجرافية وهى لسه فى منصبها الحساس . وأكتر من كده عملت تصرفات غير طبيعية و قالت كلام شاذ وهى بتمارس مهمتها كعضو فى مجلس النواب ، فمثلا كانت بتقول الخطب السياسية فى مجلس النواب وفى الحزب وقدام الجماهير وهى معرية بزها متعمدة ، ده غير أنه قبل ماتبدأ حرب الخليج التانيه سنة 1991 كانت قالت خطبة فى مجلس النواب كانت مذاعة على التليفزيون الإيطالى أعلنت فيها أنها بتعرض على الرئيس العراقى وقتها الراحل صدام حسين أنها تمارس السكس معاه قصاد أنه يفرج عن الرهاين الاجانب اللى كانوا محبوسين فى العراق فى الوقت ده .

وفى انتخابات مجلس النواب الايطالى سنة 1991 فشلت سيسيولينا فى أنها تبقى عضو فى مجلس النواب للمرة التانية ، وفى يوم 12 يوليو 1991 اشتركت مع أعز صاحباتها الممثلة البورنوجرافية الايطالية الراحلة موانا بوتسى (Moana Pozzi) والمخرج البورنوجرافى الايطالى الراحل ريكاردو سكيتشى (Riccardo Schicchi) فى تأسيس حزب جديد اسمه Partito dell'Amore (حزب الحب) ، وكان برنامج الحزب ده بيعتمد على المطالبة بتقنين بيوت الدعاره و تطوير تعليم السكس و تخصيص جناين للعشاق يمارسوا فيها السكس براحتهم .

فى شهر يناير 2002 حاولت سيسيولينا أنها تترشح فى الإنتخابات البرلمانية فى المجر بلدها الاصلية عن منطقة كوبانيا الصناعية فى العاصمة بودابيست ، لكنها ماقدرتش تجمع توقيعات كفاية علشان تقدر ترشح نفسها كمستقلة غير حزبية . وفى نفس السنة رشحت نفسها فى الإنتخابات المحلية عن مدينة مونزا الايطالية ووعدت الناخبين بتحويل مبنى معروف فى المدينة لكازينو قمار لكنها فشلت وماخدتش غير أصوات قليلة . وفى سنة 2004 رشحت نفسها لمنصب عمدة مدينة ميلانو بعدما وعدت الناخبين هناك بوعود مشابهة وبرضه مانجحتش .

فى شهر اكتوبر 2002 وقت ماكانت العراق تحت الحصار الدولى ، عرضت سيسيولينا على الرئيس العراقى وقتها الراحل صدام حسين للمرة التانية أنها تمارس السكس معاه قصاد أنه يسمح للجان التفتيش الدولية بدخول أراضى العراق للتفتيش عن أسلحة الدمار الشامل . وفى شهر ابريل 2006 قدمت نفس العرض ده للراحل اسامة بن لادن زعيم تنظيم القاعدة .

فى شهر سبتمبر 2011 قررت الحكومة الايطالية أنها تدفع لسيسيولينا معاش سنوى اتقدر بمبلغ 39000 يورو على اعتبار أنها كانت عضو فى مجلس النواب الإيطالى لمدة خمس سنين . وبدأت سيسيولينا تصرف المعاش ده اعتبارا من شهر نوفمبر 2011 لما وصلت لسن 60 سنة وقالت ساعتها أنها فخورة بالاهتمام ده من الحكومة الايطالية .

سيسيولينا سجلت أغانى كتيرة منها أغانى للاطفال ، وغنت عدد كبير من أغانيها على الهوا قدام الجمهور .

اشهر اغنية لسيسيولينا هى اغنية Muscolo Rosso اللى سجلتها سنة 1987 واللى اتمنعت إذاعتها فى ايطاليا بسبب وجود كلمات حلفان و قسم كتيرة فيها ، لكن الاغنية دى نجحت نجاح كبير فى دول تانية وخصوصا فى فرنسا وده طبعا بسبب عدم فهم المستمعين الاجانب للغة الايطالية . وبعد انتشار الإنترنت لقت الاغنية دى إقبال كبير حتى من المستمعين الطليان لأنهم كانوا عاوزين يسمعوها لأول مرة .

سيسيولينا كانت سجلت أغانى تانية اتمنعت إذاعتها هى كمان ، لكن بعد كده ظهرت أغانى منها لما غنتها سيسيولينا بنفسها فى برامج التليفزيون اللى استضافتها على الهوا ، والأغانى الباقية ظهرت فى الافلام البورنوجرافية اللى مثلتها.


</doc>
<doc id="26078" url="https://arz.wikipedia.org/wiki?curid=26078" title="نواضر الايك فى معرفة النيك">
نواضر الايك فى معرفة النيك

نواضر الأيك فى معرفة النيك ، كتاب للإمام و المؤرخ الكبير جلال الدين عبد الرحمن السيوطى (1445 - 911) اتكلم فيه عن الجنس و الاوضاع الجنسيه و ازاى الراجل و الست يغروا و يهنوا بعضهم. الكتاب اضافة لقيمته التاريخيه و اللغويه بيوضح ان مصر فى العصور الوسطى ما كانتش منغلقه و مكبوته و بتعانى من التابوهات زى ماحد ممكن يتصور ، و دليل كده ان شيخ و فقيه وامام كبير بيعتبر عند العامه ولى كتب ببساطه عن الجنس و استخدم لغه مفتوحه و واضحه من غير تعقيدات و ان التثقيف الجنسى كان حاجه طبيعيه فى المجتمع و ماهواش عيبه و بيدل على كده ان مفيش حد انتقده فى عصره. من ناحيه تانيه، رغم ان الكتاب عمره اكتر من 500 سنه لكن بيتكلم عن الرجاله و الستات بطريقه متكافئه و بيصور المتعه الجنسيه على انها حاجه متبادله بين الطرفين مش لطرف على حساب طرف و ما بيصورش الراجل فى مكانه اعلى من الست. ده بيعكس مكانة الست فى مصر فى العصور الوسطى. الست المصريه فى العصور دى ، و هى عصور حكمت فيها مصر واحده ست هى شجرة الدر ، ماكانتش منغلقه او منزويه لكن كانت ليها مكانه محترمه فى المجتمع المصرى و كانت هى المسئوله عن بيتها و بتديره من غير تدخل الراجل. من اسماء الستات اللى كانت منتشره أياميها أسامى زى " ست الكل " و " ست الناس " و " ست الخلق " والست المصريه كانت بتخرج تتفسح و تشترى احتياجاتها من الاسواق و كانت بتكلم البياعين الرجاله و تهذر معاهم و تساومهم بطريقه عاديه ، و ساعات جوزها كان بيروح معاها و يسيبها تتسوق براحتها و يروح هو يشترى احتياجاته ، و العاده ان الست المصريه هى اللى كانت بتشترى لجوزها هدومه. و عادة الراجل ما كانش بيقدر يمنع مراته من الخروج للتسوق و لو حصل " لوقع التشويش بينهما، وقد يئول الامر الى الفراق " زى ما كتب المؤرخ ابن الحاج.

الكتاب ملحق لكتاب تانى كان كتبه السيوطى بعنوان " الوشاح فى فوائد النكاح ". 




</doc>
<doc id="26093" url="https://arz.wikipedia.org/wiki?curid=26093" title="احمد ادم">
احمد ادم

احمد ادم ممثل مصرى كوميدى اتولد يوم 15 يناير 1958 فى الاسكندريه.

موهبته ظهرت بدرى، وعلشان كده اشترك فى مسرح الطفل فى الاسكندرية ؛ وبعدين مثل مع فرق الهواة واشترك فى فريق التمثيل بتاع كلية التجارة ، ومن هنا بدأ ياخد أدوار فى المسرح والتليفزيون .

زادت شهرة احمد ادم لما قدم شخصية القرموطي فى مسلسل سر الارض .





</doc>
<doc id="26095" url="https://arz.wikipedia.org/wiki?curid=26095" title="سان چست">
سان چست

لويس انطوان ليون دى سان چست ( ) , المعروف باسم سان چست , ثورى و قائد عسكرى و سياسى فرنساوى شارك فى الثوره الفرنسيه. اتولد ف 25 اغسطس 1767 و اتوفى ف 28 يوليه 1794. كان من اكبر حلفا روبسبير و شاركه الحكم , كان عضو مهم فى حزب الجاكوبيين الثورى المتطرف اللى كان بيحكم وقتها و كان من المسؤلين فى فتره حكم الارهاب. اتعدم ب الجيلوتين مع روبسبير و بقية المسؤلين ف فترة حكم الارهاب بعد احداث ثيرميدور.كان عنده وقت ما اتعدم 26 سنة بس


</doc>
<doc id="26098" url="https://arz.wikipedia.org/wiki?curid=26098" title="احداث ثيرميدور">
احداث ثيرميدور

احداث ثيرميدور او "الثوره على روبسبير" كانت ثوره على النظام اللى ماسك الحكم فى وقت الثوره الفرنسيه و كانت ضد حكم الارهاب حصلت فى سنة 1794 . بعد السيطره على الحكم طلع قرارات باعدام كل المسؤلين عن حكم الارهاب و على اول اللسته روبسبير و سان چست و منعت حزب الجاكوبين و لغت قوانين الحكومه القديمه كان عاملها . الاحداث دى خلصت على المرحلة التانيه من الثوره الفرنسيه اللى كان التيار الثورى المتطرف بقيادة الجاكوبين مسيطر على الحكومه و على كل حاجه فى فرنسا.الثوره دى حصلت فى 27 يوليه 1794 ( 9 ثيرميدور من السنة 2 بالتقويم الفرنساوى الثورى ).
بقى حزب الجاكوبين مسيطر على كل حاجه فى فرنسا بعد ما قضى على معظم المعارضين ليه , و بقى روبسبير اقوى سياسى فى فرنسا و مسيطر على كل حاجه ( بعد اغتيال جان بول مارات و اعدامه لزميله دانتون , بعد ما عارض شويه من افكاره و قال ان حكم الارهاب قضى دوره و لازم يوقف ), و اعدامه سياسين كبار تانين من احزاب تانيه و من حزب الجاكوبين نفسه عشان شاف انهم بيعادوا الثوره و كانوا مختلفين معاه.
زاد عدد المعدومين فى فرنسا لحد ما وصل عددهم فى ست اسابيع بس لست الاف واحد. و كان روبسپير بيروح البرلمان كل مرة يقول اسامى ناس بيتهمهم انهم اعداء الثوره ويروح عادمهم تانى يوم. و بقى متسلط وديكتاتور بشكل مش طبيعى بعد ما كان بيطالب بالديموقراطيه. و فى مره دخل البرلمان و قال ان معاه لسته جديده باسامى اعداء الثوره بس مرداش يقرا الاسامى , وقتها اللى اتبقى من مؤيدينه و زماليه خافوا ليكون ناوى يعدمهم هما كمان زى ما عمل مع دانتون وناس تانيه كتيره وقالوا كفايه كدا قوى وراحوا منظمين لمجموعات من المعارضين اللى كانوا بينظموا انقلاب و اتجمعوا فى يوم 9 ثيرميدور (الموافق 27 يوليه 1794 ) و راحوا قابضين عليه وعلى المساعدين بتوعه و المسؤلين فى الحكومة و اعضاء فى حزب الجاكوبين .
بعد السيطره على الحكم و القبض على روبسيبير طلعت قرارات اعدام ليه و ل21 من المسؤلين فى فترة حكم الارهاب فى 10 ثيرميدور (28 يوليه 1794 ) و اتعدموا كلهم ب الجيلوتين فى ميدان عام قدام الناس.


</doc>
<doc id="26099" url="https://arz.wikipedia.org/wiki?curid=26099" title="ليزا آن">
ليزا آن

ليزا آن (Lisa Ann) ممثلة ومخرجة ومنتجة بورنوجرافية امريكية اتولدت يوم 9 مايو 1972 فى مدينة إيستون بولاية بنسيلفانيا الامريكية ، وأسرتها من أصول إيطالية وفرنسية وكندية .

ليزا آن اشتغلت رقاصة استربتيز سنة 1990 علشان تقدر تصرف على دراستها فى الكلية لحدما اتخرجت وبقت مساعد طبيب أسنان .

فى شهر يوليو 1993 دخلت ليزا آن فى مجال البورنوجرافى ، لكنها بطلت فى سنة 1997 علشان خافت على نفسها من مرض الايدز . و فضلت كذا سنة تتنقل بين الكباريهات المنتشرة فى مدن الولاية تشتغل رقاصة استربتيز ، قبل ماترجع لمجال البورنوجرافى فى الاول كوكيلة للممثلين و شركات انتاج الافلام وبعد كده رجعت تمثل بنفسها .

فى شهر نوفمبر 2006 ليزا آن أسست وكالة Lisa Ann's Talent Management لإكتشاف المواهب الجديدة فى مجال البورنوجرافى ، وفى سنة 2007 اندمجت الوكالة دى مع وكالة Lighthouse Agency المملوكة للممثل والمخرج والمنتج البورنوجرافى سيمور بوتس (Seymore Butts) .

يوم 2 اكتوبر 2008 ليزا آن خدت بطولة فيلم ?Who's Nailin' Paylin اللى كان موضوعه التريقة والاستهزاء بالسيدة سارة بالين (Sarah Palin) اللى كان الحزب الجمهورى فى امريكا مرشحها لمنصب نايب رئيس امريكا فى انتخابات رياسة امريكا سنة 2008 ، والفيلم ده كان من انتاج شركة Hustler Video وشركة Larry Flynt Publications وأخرجه المخرج البورنوجرافى الكبير جيروم تانر (Jerome Tanner) واتعرض يوم 4 نوفمبر 2008 اللى اتعملت فيه انتخابات رياسة امريكا سنة 2008 .

فى شهر مارس 2009 أعلنت شركة Hustler Video أنها هاتنتج جزء تانى من فيلم ?Who's Nailin' Paylin وأن ليزا آن برضه هى اللى هاتقوم ببطولته ؛ وفعلا أنتجت فيلم Letterman is Nailin Paylin اللى اتعرض يوم 26 اغسطس 2009 .

فى شهر ديسمبر 2009 ليزا آن بقت المتحدثة بإسم شركة AEBN اللى بتنتج فالفات صناعية .

وفى شهر مارس 2010 ظهرت ليزا آن فى الاعلان عن حملة منظمة Free Speech Coalition ضد قراصنة الإنترنت اللى بيسرقوا الافلام ومقاطع الفيديو البورنوجرافية من مواقع الإنترنت .

ليزا آن كسبت الجوايز دى :




</doc>
<doc id="26104" url="https://arz.wikipedia.org/wiki?curid=26104" title="اوساسكو">
اوساسكو

اوساسكو ( Osasco) هى مدينه كبيره فى البرازيل فى ولاية ساو باولو. وصل عدد سكانها سنة 2009 لـ 718,646 واحد.



</doc>
<doc id="26108" url="https://arz.wikipedia.org/wiki?curid=26108" title="اسرة مينج">
اسرة مينج

اسرة مينج هى اسره حكمت الصين من 1368 ل 1644 ، فترة الحكم دى كانت مابين غزوين اجنبيين ، قبل ما تقوم الاسره سبقتها امبراطورية المغول و بعد نهايتها حكمت بعدها اسرة مانشو. الحكام المينجيين رجعوا المؤسسات التقليديه ، زى الخدمه المدنيه اللى كان المغول وقفوا العمل بيها وقت حكمهم للصين و اتوسعت السلطة الصينيه ل منغوليا و كوريا و جنوب شرق اسيا و جزر ريوكيو.

كلمة " مينج " الصينيه معناها " الشرق ". فترة حكم اسرة مينج كانت فتره مهمه فى تاريخ الصين و و اذدهرت فيها الفنون. مهندسين اسرة مينج هما اللى بنوا القصر الإمبراطورى الموجود فى منطقة " المدينة المحرمه " فى بيينج و اللى لسه مبانيه موجوده لحد النهارده ، و صنع الفنانين الأوانى الخزفيه والبرونزيه، و وصل التجار الاوروبيين للصين لأول مره.


</doc>
<doc id="26115" url="https://arz.wikipedia.org/wiki?curid=26115" title="بز">
بز

البز (عربى : ثدى ;انجليزى:Breast ; فرنساوى:Sein) هو عضو زوجى فى جسم القرديات Primates زى النسناس و الانسان و الغوريلا و غيرهم على يمين و شمال منطقة الصدر ، فى النتايه بيحتوى على الغدد الثدييه اللى بيخرج منها لبن بيرضعه المولودين للتغذيه.

الراجل و الست هما الاتنين بيتكون فيهم البز من نفس الخلايا الجنينيه. كل بز بيتكون من خمستاشر لعشرين فص. و الأنسجة الدهنية تحت الجلد اللى بتغطى فصوص البز بتعمل حجمه و شكله لكن فى سن البلوغ الهرمونات الجنسيه الإستروجين بتكبر بز النتايه على عكس الدكر و نتيجه لكده بز الست بيبقى اكبر من بز الراجل.

خلال فترة الحمل ، بز الست بيستجبب لتفاعل معقد من الهرمونات اللى بتسبب تكبير علشان انتاج اللبن. تلات هرمونات الاستروجين ، البروجستيرون و البرولاكتين ،بتتسبب تغيير ف أنسجة البز و الرحم خلال الدورة الشهرية.
بز الست ليه برضو وظيفة تانيه هى أنه بيحفز الراجل جنسيا فى المجتمعات اللى بيتغطى فيها الصدر زى فى المجتمعات الحديثه. صدر الراجل ككل ممكن يحفز الست جنسيا.

البز ممكن يتصاب بأمراض من اخطرها سرطان الثدى اللى ممكن يصيب الست و الراجل لكن نسبته اعلى عند الستات.


</doc>
<doc id="26116" url="https://arz.wikipedia.org/wiki?curid=26116" title="فولتير">
فولتير

فرانسوا مارى أرويه ( François-Marie Arouet ) اسمه المستعار : ڤولتير ( Voltaire ) ( شاتنيى مالابرى، أو فى باريس، 21 نوفمبر / أو 20 فبراير 1694 – باريس 30 مايو 1778 )، مفكر و فيلسوف فرنساوى كتب فى مجالات كتيره منها الشعر و المسرح و الروايه و التاريخ. من أكبر كتاب عصر التنوير ، حارب الجهل و الطغيان و دافع عن الحقوق المدنيه و حرية العقيده. اشتهر بعدائه لتسلط الكنيسه الكاتوليكيه. اتسجن اكتر من مره فى سجن الباستيل بسبب انتقاده للنبلا. ساب فرنسا و عاش فى انجلترا فتره كتب فيها " رسائل عن الأمة الإنجليزية " (1734) ولما رجع فرنسا كتب مسرحيات منها " بروتس " (1730) و الف كتاب عن جان جاك روسو. اتعين مؤرخ فى البلاط الفرنساوى و بقى عضو فى الاكاديميه الفرنساويه و شارك فى كتابة الانسيكلوبيديا الفرنسيه و كتب روايات فلسفيه بإسلوب ساخر منها " كانديد " (1759) ، و فى السياسه نادى بالإصلاح لكن كان بيخاف من الثوره. كتابته المنشوره وصلت ل 70 مجلد.
ڤولتير كان بيكره التعصب الدينى و بيحاربه ، و رغم انه عادى المسيحيه و الكنيسه الكاتوليكيه بالذات و الدين بوجه عام لكن كان بيؤمن بحق كل انسان انه يؤمن باللى هو عايزه و يمارس الطقوس المتعلقه بدينه بشرط انه يحترم ديانات و عقايد و فلسفات غيره من الناس و مايعتديش على حريتهم و أفكارهم حيث ان الدين لما بيبقى وسيله لخلق الخلافات اللى بتورث الأحقاد و الإضطهادات بيتحول لمصيبه عميه.
ڤولتير رمز عالمى من رموز الحريه والتنوير و بيعتبر من أعظم المفكرين اللى دافعوا عن حقوق الإنسان و كرامته، لعبت كتاباته دور كبير فى قيام الثوره الفرنسيه ضد القهر و الطغيان و دخول فرنسا فى عصور التحضر والتقدم.

اتولد فرنسوا مارى أرويه فى " شاتنيى مالابرى Châtenay-Malabry " جنب باريس أو فى باريس نفسها سنة 1694. شهادة الميلاد بتاعته بتقول انه اتولد فى 21 نوفمبر ، لكن ڤولتير و صحاب ليه و مؤرخين قالو انه اتولد فى 20 فبراير لكن اتسجل فى دوسيهات المواليد بعدها بكذا شهر. اسمه المستعار ڤولتير اللى دخل التاريخ بيه كان اسم حتة ارض صغيره كانت ملك امه مارى مارجريت داومار Marie Marguerite d'Aumart اللى كانت من عيله بتنتمى لصغار النبلا فى مقاطعة بواتو Poitou. أبوه فرنسوا أرويه François Arouet كان راجل ميسور بيشتغل امين صندوق فى ديوان المحاسابات. ڤولتير اتولد ضعفان و عشان كده اتأخر تعميده فى كنيسة سانت اندريه ديزار Saint-André-des-Arts لغاية 22 نوفمبر 1694 ( فى حالة انه اتولد فى فبراير ). بأصله البرجوازى، ڤولتير اتولد محروم من الامتيازات اللى اياميها كان بيتمتع بيها النبلا من الطبقات العاليه فى المجتمع الفرنساوى. أبوه و امه فكروا ان احسن حاجه انه لما يكبر يشتغل فى المحاسبات القانونيه فدخلوه " ليسيه لويس الأكبر Lycée Louis-le-Grand " ( كوليج دى كليرمون Collège de Clermont ) اللى اتعلم فيها عدد من نوابغ فرنسا و منهم موليير ، و كانت تبع اليسوعيين ( الچيزويت Jesuit ). فى المدرسه قابل ڤولتير اساتذه كبار و صاحب زملا متفوقين و درس الادب الكلاسيكى اللاتينى و اليونانى و التاريخ و الفلسفه و البلاغه ، و كان بيدهش المدرسين بتوعه بسبب قدراته الكتابيه و بديهته الحاضره. اتخرج ڤولتير من الليسيه سنة 1713 و طلب منه ابوه و امه انه يروح يتمرن عند محاسب قانونى لكن ڤولتير ماعجبهوش الموضوع لإنه كان بيحب كتابة الشعر و المقالات و كان نفسه يبقى زى الادبا الفرنساويه الكبار زى راسين و كورناى و بوالو. فى الغضون دى قدمه الأب " فرنسوا دى شاتونوف François de Châteauneuf " للأديبه و راعية الأدباء " نينون دى لينكلو Ninon de Lenclos " اللى اعجبت بيه و اديته فلوس يشترى بيها كتب ، و دخله الأب دى شاتونوف فى المجتمع الادبى اللى كان ملفوف حوالين الأمير " فيليب دى فاندوم Philippe de Vendôme ". ابوه و امه قلقوا عليه و حاولوا يطلعوه من الوسط اللى كان بيعتبروه خطر فودوه هولندا عشان يشتغل سكرتير للسفير الفرنساوى هناك، و هناك قابل " مدام دونوييه Madam Dunoyer " اللى كانت عندها بنت اسمها كاترين اوليمب دونوييه Catherine Olympe Dunoyer وقع ڤولتير فى غرامها. عيلة دونوييه دى كانت عيله بروتيستانت هربت على هولندا من اضطهاد المسيحيين الكاتوليك و اتسبب الموضوع فى مشكله فرجعوه أهله على فرنسا ، و فى فرنسا كمل نشاطه الشعرى و بقى معروف عنه انه عاشق للحريه و إن لسانه زى الكرباج.

اياميها ، فى سنة 1717 ، ڤولتير كتب قصيده اسمها " ريجينت Régent " سخر فيها من " فيليب دوق اورليان Philippe d'Orléans " اللى كان بيتلقب " ريجينت " ، فإنتشرت من غير ما حد يعرف مين اللى كتبها ، و كتب فى اخر ابياتها " كل المصايب دى انا شفتها مع انى لسه ما كملتش عشرين سنه ". ڤولتير كان عنده وقتها تلاته و عشرين سنه لكن تمويهه ، اذا كان هو اللى كتبها فعلاً ، مادخلش على السلطات فإتقبض عليه و اتسجن من غير محاكمه فى " الباستيل " و فضل مسجون فيه لغاية سنة 1718 بعد ماقضى فيه حداشر شهر. و هو معتقل كتب مسودة الملحمه اللى سماها " المعاهدة " و بعدين غير اسمها ل " لاهنرياد La Henriade " و كتب تراجيدية " أوديب Œdipe " اللى اشتهرت و من وقت خروجه من السجن بقى بيستخدم اسم " ڤولتير ". لما طلع ڤولتير من السجن حاول ولى العرش انه يرضيه و يطيب بخاطره بعد اللى جراله فإداله فلوس لكن ڤولتير مقبلهاش و قاله : لا يا سيدى، انا بأشكر سموكم لإنكم امنتم اكلى بس أرجوكم ما تهتموش بسكنى تانى ".
ڤولتير كمل نشاطه الادبى بعد ما طلع من السجن و فى سنة 1718 عرض تراجيجيا " اوديب " فى المسرح و نجحت نجاح كبيرو انتشرت كلماته :
” كهنتكم مش اللى الجهله فاكرينه 
فتصديقنا ليهم هو أساس علمهم “ 
ملحمة " لاهنرياد " قال ڤولتير انه كتبها لهنرى الرابع و كانت عن حصار باريس سنة 1589 لكن فى الحقيقه الملحمه ناقشت التعصب الدينى و الصراعات الاجتماعيه و السياسه الفرنساويه.

انتشر كلام ڤولتير و ذاع صيته و بقت مقتطفات من قصيدة " المعاهدة " بتتقرى فى الصالونات ، و اتفتحت له ابواب بيوت و قصور الأوساط المثقفه فزار " روان Rouen " و نزل فى قصر " شاتو دو فو château de Vaux " بتاع عيلة " فيلار Villars " و هناك وقع فى غرام الماريشاله " مدام دى بيرنيريه Madame de Bernières " مرات صاحب القصر لكن مالقاش تجاوب منها فسافر مع " مدام روبلموند Madame de Rupelmonde " على هولندا و بروكسيل و هناك قابل " جان باتيست روسو Jean-Baptiste Rousseau " لكن اختلفوا مع بعض للأبد ، و عرض مسرحية " ماريامن Mariamne " و نجحت نجاح كبير و ابتدت الفلوس تجرى فى ايديه. لكن فى سنة 1724 اتصاب بالجدرى و هو مقيم فى قصر " ميزون château de Maison " عند واحد من النبلا و عيى جداً و كان حايموت فيها فساب القصر ، لكن بعد ما مشى قامت حريقه كبيره فى الجناح اللى كان نازل فيه فى القصر و اتدمر باللى فيه.
فى سنة 1726 حصلت بينه و بين " الشفالييه دو روهان Chevalier de Rohan " خناقه كبيره و قرر دو روهان انه ينتقم منه فإستدرجه لكمين و طلع عليه خدامينه فضربوه جامد بالعصيان و حس ڤولتير بإهانه كبيره فطلب من الشفالييه انه يبارزه لكن النبيل رفض انه يبارز مجرد شاعر من عامة الشعب ، و حاول ڤولتير انه يطالب بالعداله لكن ماحدش سأل فيه و مالقاش من السلطات غير التحقير و المذله ، فإتوعد انه مش حايسب حقه وانه حاينتقم فقبضوا عليه و رموه تانى فى سجن الباستيل ، و بعد كام اسبوع قالوا له انهم ممكن يطلعوه من السجن بشرط انه يمشى ، مش من باريس بس لكن من فرنسا بحالها ، فوافق و طلعوه و هاجر على انجلترا فى اغسطس 1726.

بعد المشاكل اللى حصلتله و سجنه فى الباستيل اختار ڤولتير انجلترا كمنفى ليه فراح عليها فى اغسطس 1726. من انجلترا كتب جواب لصاحبه " نيكولا كلاود تيريو Nicolas-Claude Thieriot " قاله فيه عن انجلترا : " انا عارف انها بلد بتحترم فيها الفنون و بتتكافىء ، و إن فيها فروق بين الطبقات ، لكن من غير ما تكون فيه فروق بين الناس بإستثناء الفوارق اللى بيفرضها فضل كل واحد منهم. البلد دى الناس بتفكر فيها بحريه و بنبل من غير ما يردعهم خوف دنىء. لو انا اتبعت هوايا حأستقر فيها من غير ماتكون عندى رغبه فى حاجه غير انى اتعلم ازاى أفكر ". مشكلة ڤولتير كانت احواله الماليه لكن رغم كده قدر يتغلب على المشكله دى و عاش فى لندن لحد سنة 1739. اقامته الجبريه فى انجلترا كان ليها اثر كبير على حياته و على ترسيخ افكاره و ده بيظهر فى جواباته لتيريو و مدام بونيير. قدر ڤولتير يتأقلم على العيشه فى انجلترا و يستعيد توازنه بسرعه و حسن الانجليزى بتاعه و بقى كمان بيكتب بيه ، و بيدرس بيه افكار نيوتن Newton فى الطبيعه و الفلسفه و نظريات بيكون Bacon و لوك Locke و مسرحيات شيكسبير Shakespeare و ميلتون Milton و درادن Dryden و غيرهم ، و بقى بيختلط بالأوساط الثقافيه الحره اللى بتؤمن بالفكر المفتوح المنطلق. فوق كده اتمعن ڤولتير فى النظام السياسى اللى بيدير انجلترا و فى نظمها التجاريه و البنكيه و ازاى انجلترا بتتمتع بحريه كبيره و حلم باليوم اللى يقدر فيه يشن حرب على الافكار الغلط الموجوده فى فرنسا عشان تبقى على الأقل زى انجلترا.
قصيدة " المعاهده " كانت فيه نسخه منها سريه و مشوهه اتطبعت سنة 1732 ، ڤولتير و هو فى انجلترا نشر " لاهنرياد " سنة 1728 و كتب لها مقدمه بالانجليزى عن الشعر الملحمى. ابتدا ڤولتير يجمع مواضيع و يكتب مسودات تراجيديات بالاسلوب الشكيسبيرى لكن على الذوق الفرنساوى و " تاريخ شارل الاتناشر Histoire de Charles XII " و وثايق " رسائل فلسفيه أو رسائل من انجلترا Lettres philosophiques ou Lettres anglaises " اللى مدح فيها مزايا انجلترا لما تتقارن بفرنسا. لكن اهم اعماله ما ظهرتش الا بعد ما رجع فرنسا و استخبى فى " شاتو دى سيرى Château de Cirey " لغاية ما اتسمح له بالعيشه فى فرنسا. ڤولتير رجع فرنسا سنة 1729 ، و فى 1733 اتمثلت له تراجيديا " بروتس Brutus " ، و فى 1732 " اريفيل Ériphyle " و " زايير Zaïre" اللى استقبلهم الرأى العام استقبال كبير ، و فى 1733 " المعبد الذوق Le Temple du goût " اللى خلقته له معجبين و عدوين ، و فى 1734 كتابه " تاريخ شارل الاتناشر " اللى عمل ضجه كبيره.

ڤولتير ادرك اهمية الفلوس بالنسبه للى ما اتولدش من طبقة النبلا فإتجه لجمع الفلوس عن طريق المضاربات التجاريه و نجح وقدر يلم ثروه معتبره لكن نجاحه فى كل الميادين خلق له حساد و مهاترات ادبيه و نزاعات كانت بتخليه يفقد اعصابه. لكن لما حس انه بقى قادر على انه يقول رأيه بكل صراحه و بعلو صوته شجع نشر " الرسائل الفلسفيه أو الرسائل الانجليزية " بطريقه سريه و اتنشرت له " ملاحظات على تأملات باسكال de Pascal notamment ". اتجهت الشكوك لڤولتير انه هو اللى حرض على الاحتجاج على معاملة الكنيسه لجثمان " ادرين لوكوفرور Adrienne Lecouvreur " اللى حرمتها الكنيسه إكمنها كانت ممثلة و انتشرت الوشايات و الدسايس ضده و اتحول كتابه " الرسائل الفلسفية " للمحاكمه قدام محكمة باريس و اتحكم عليه بالحرق و اتقبض على " جور " صاحب المكتبه اللى كانت بتبيعه و اترمى فى سجن الباستيل و خرجت اصوات تطالب بالقبض على ڤولتير.
عيلة " دى شاتيليه Du Chatelier " الارستقراطيه كانت بتملك فى " سيرى Cirey "على حدود مقاطعة " لورين " سرايه معروف بـ " سراية سيرى Château de Cirey ". ڤولتير كان على علاقه بالماركيزه " ايميلى دو شاتيليه Émilie du Châtelet " اللى كانت معجبه بيه فقرر فى 1734 انه يروح يعيش معاها فى السرايا عشان يحتمى بيها و بعيلتها من السلطات. ايميلى دى شاتيليه كانت من صغرها بتثقف نفسها و اتعلمت اللغه اللاتينى و كانت مياله للرياضيات و الميتافيزقيا ( ما وراء الطبيعه ) ، وصفها ڤولتير بإنها كانت " حصيفة الرأى و ست ذوق و شغوفه بالتعلم " و وصفها فى جواب لدردنال انها بالنسبه له اكتر من " أب و أخ و ابن ". ايميلى راحت عاشت فى السرايا اللى كانت قديمه و متهدمه و لما وصل ڤولتير ساهم بمبالغ لترميمها و توضيبها فبقى فيها جناين جميله و اتوضبت المكتبه الواسعه و معمل الطبيعيات و صاله اللوحات الفنيه و الأود اللى كانت مخصصه للعلما و الادبا و الاصحاب اللى بيعدوا على السرايا من وقت للتانى. عاش ڤولتير مع الماركيزه و جوزها فى أمان أو شبه أمان من غير ما حاجه تزعجه او تقلق راحته ، لكن فى سنة 1739 شن عدد من صحابه القدام هجوم عليه بخصوص مؤلفاته " رسالة إلى أورانى Épitre à Uranie " و " محب المجتمع " و كان من ضمنهم الأب ديفونين ". ڤولتير كان بيعمل كمان ابحاث طبيعيه فى معمل القصر لكن ما اتخلاش عن ميوله الادبيه فكتب " مبادىء فلسفة نيوتين Éléments de la philosophie de Newton " ، و " الزير Alzire " ، و " ميروب La Mérope " ، و كوميديا " الطفل المفقود L'Enfant prodigue " ، و كتب " عذراء اوريان La Pucelle d'Orléans " فى تسع اناشيد ساخره بس لمجرد المتعه مش عشان النشر لكن سمح للصحاب بإستنساخها فنشروها و اتسببت له فى مضايقات.

عاش ڤولتير فى قصر سيرى مع خليلته الماركيزه ايميلى دو شاتيليه ست سنين تقريباً متواصلين ، لكن فى الفتره دى عمل شوية سفريات كان منها سفره لهولندا سنة 1739. فىسنة 1740 مسيو و مدام شاتليه سافروا بروكسيل بسبب استدعائهم للمحكمه بخصوص قضايا مهمه و سافر معاهم ڤولتير و من بروكسيل سافر على " كليف Kleve " فى المانيا عشان يزور " فردريك التانى ملك بروسيا Friedrich II de Prusse " اللى كان بيراسله من سنة 1737. بعد ما زار ڤولتير المانيا مارجعش على سيرى لكن راح على باريس اللى لقاها بتعج بالكتاب المتحاسدين و المتصارعين و بالمنافقين من محترفين السياسه و برجال البلاط اللى ما بيتكسفوش من عمل اى حاجه. المره دى وضع ڤولتير كان اتغير و بقى عنده حاجات بتحميه من السلطات و لو ان الملك نفسه ماكانش يحبه. فى 1741 عرض تراجيديا " التعصب أو محمد النبى Le fanatisme, ou Mahomet le Prophete". التراجيديا دى كان كتبها سنة 1736 و اتعرضت اول مره فى " ليل Lille " فى 25 ابريل 1741 ، و هى تراجيديا من خمس فصول بتناقش التعصب الدينى. ڤولتير ذكر ان المسرحيه مش تاريخيه لكن بتناقش بس التعصب الدينى و بيقول المؤرخ الفرنساوى " بيير ميلزا Pierre Milza " ان من الجايز ان ڤولتير كان بيقصد مهاجمة التعصب المسيحى الكاتوليكى لكن اتجنب المواجهه عشان الكنيسه ما تعاقبهوش. سواء صح أو غلط ، ڤولتير على اى حال كان بينادى بالتسامح و بيحارب التعصب الدينى فى أى دين.
السلطات كانت على علم بعلاقة ڤولتير بفردريك التانى و حاولت الجهات العليا انها تستفيد من الموضوع فبعتوه سنة 1743 على برلين فى مأموريه دبلوماسيه ما نجحش فيها. ڤولتير كمان كان تحت حماية " مدام دى بومبادور Madame de Pompadour " اللى كانت من اقوى الشخصيات فى فرنسا اياميها و كان ڤولتير بيزورها من وقت للتانى فى سرايتها فى " ايتيول Étiolles " ، و كمان كانت ليه علاقات بـ " لويزا دو بوربون ، دوقه مين Louise de Bourbon, Duchesse du Maine " و كان بيزورها هى كمان فى سرايتها فى " سو Sceaux " ، و كانت ليه علاقات بـ " الماركيز دارجنسون Marquis d'Argenson " و الملك " ستانيسلاس ليزينسكى دوق اللورين Stanislas Leszczyński, duc de Lorraine " . ڤولتير كان فى حماية النبلا الكبار دول و بيهم كمان عليت مقاديره فإتعين فى وظيفة " مؤرخ فرنسا " و رشح نفسه للانضمام للاكاديميه الفرنساويه L'Académie française لكن طلبه اترفض اول مره لكن انتخب سنة 1746 رغم معارضة اللى سماهم " طغمة الكهنوت " فبقى من نبلا الحاشيه الملكيه و كتب قصيده مجد فيها النظام الملكى بعد " معركة فونتوا Bataille de Fontenoy ". كل حاجه كانت ماشيه تمام مع ڤولتير لكن لسانه اللاذع و انتقاداته المره و سرعة غضبه و عداءه المنهجى للمسيحيه زود عدد عدوينه اللى اتكتلوا ضده. ڤولتير اتغاظ من المعارضه اللى اتجهت لتراجيديته " سميراميس Sémiramis " و هاج عليه و هاجمه الشاعر التراجيدى " كريبون Crébillon " و وصلت الحرب ضد ڤولتير لدرجة انه اتزعم ان كتاب ليه مش هو اللى كتبه.

ڤولتير رجع على " سيرى " و بعدين راح على " لوينيفيل Lunéville " الموجود فيها بلاط الملك ستانيسلاس و بعدين راح على " كومرسى " اللى كانت بتمثل فيها مدام دو شاتيليه ادوار فى مسرحيات هزليه و فى اواخر 1746 استقر فى لونيفيل. لكن فى الغضون دى كانت مدام دو شاتيليه وقعت فى غرام الشاعر الشاب " سان لامبير Saint-Lambert " و حبلت منه و خلفت عيل و ماتت فى 10 سبتمبر 1749 بعد الولاده. وفاة مدام دو شانتيليه كان صدمه كبيره على ڤولتير و سان لامبير و جوزها. اسودت الدنيا فى عين ڤولتير اللى كان بيحب مدام دى شانتيليه جداً فرجع على باريس و سكن مع " مارى لويز ميجنو Marie Louise Mignot " اللى كانت بتتلقب " مدام دنى Madame Denis " ، مدام دينى كانت بنت اخته " كاترين ميجنو Catherine Mignot ". سكن ڤولتير معاها فى نفس البيت اللى كان سكن فيه مع مدام دو شانتيليه لكن حس بعدم الاطمئنان من الجو المعادى ليه فى باريس فقرر انه يروح يعيش فى برلين عند صاحبه الملك فردريك التانى.
فردريك التانى وقت ماكان لسه ولى عهد بروسيا كان بدأ يراسل ڤولتير. فى جواباته الاولانيه كان بيتكلم بإعجاب كبير بڤولتير و كان بيسمى نفسه تلميذه ، وكان بيوريه اشعار و نصوص ادبيه كتبها و بيطلب منه يراجعها و يصححهاله و اتطورت المراسلات و وبقت بتشمل المواضيع الميتافيزيقيه. فردريك كان بيؤمن بالجبريه على عكس ڤولتير اللى كان لسه اياميها بيحاول ينقذ مبدأ حرية الاراده التقليدى. الامير فريدريك كان بيتظاهر بإنه بيعتنق اكتر المبادىء السياسيه التحرريه و الاخلاقيه لدرجة انه ألف كتاب ضد كتاب " الأمير " بتاع ميكافيلى فند فيه افكار ميكافيلى بخصوص فكرة السيطره بالقوه و الغش و الخداع و طلب من ڤولتير انه يهتم بالكتاب و ينشره و اترجاه انه لما يقعد على عرش بروسيا و يبقى ملك يروحله برلين عشان يشتغل معاه. فردريك اتنصب ملك على بروسيا سنة 1740 و راح ڤولتير زاره و انبهر بكلامه و افكاره جداً ، و بعد الزياره دى حصلت مقابلات تانيه ، و فى سنة 1743 حاولت السلطات فى فرنسا انها تستفيد من علاقة ڤولتير بفردريك فبعتته على برلين فى مهمه دبلوماسيه. فى كل مفابله كان فردريك بيلح على ڤولتير انه لازم ييجى يعيش عنده فى برلين و ينضم للطايفة الصغيره اللى بتضم مفكرين متحررين من الأديان التقليديه ، لكن ڤولتير ماكانش عايز يسيب مدام دو شاتيليه و يروح يعيش بعيد عنها. لما اتوفت مدام دو شاتيليه اببتدا يفكر انه يسيب فرنسا و يروح يعيش عند الملك فردريك فى برلين عشان يقدر يتمتع بالتفكير الحر و الكلام و الكتابه على مزاجه. وصل فواتير برلين فى يوليه 1750 و استقبل استقبال كبير و امن وسام عظيم و انعم عليه فردريك بمرتب ضخم و بقى من خاصته و فى امكانه يتكلم بحريه و يقول و ينكت زى ما هو عايز. كل شغلانته كانت انه يصحح و ينقح كتابات الملك فردريك الشعريه و الادبيه. مشى الموضوع على كده و طلب ڤولتير من مدام ينى انها تروح تعيش معاه فى برلين و سوى اوضاعه مع البلاط الفرنساوى و ضاع منه لقب " وصيف الملك ".
لكن الحال مادامش على كده ، ففى ظرف سنتين اكتشف ڤولتير انه اتخدع فى فردريك و انه مش زى ما اتصور و انه على عكس ما كان بيقول فى الحقيقه ملك بيؤمن بالقوه و السيطره و مبدأه هو " الغايه تبرر الوسيله " اللى قال عنه ميكافيللى . فى أول ديسمبر 1752 كتب ڤولتير لمدام دينى يقولها ان كل اللى بيفكر فيه دلوقتى هو انه يهرب بشرف ، و انه ناوى يدون قاموس صغير بيستعملوه الملوك اللى عندهم " يا صاحبى " يعنى " يا عبدى " ، و " يا صاحبى العزيز " يعنى " انا مش مهتم بيك خالص " ، و " انا حا أسعدك " يعنى " حابقى استعملك لما احتاج لك " ، و" اتعشى معايا الليله " يعنى " حامسخرك الليله ".



</doc>
<doc id="26118" url="https://arz.wikipedia.org/wiki?curid=26118" title="الحضاره القبطيه">
الحضاره القبطيه



</doc>
<doc id="26121" url="https://arz.wikipedia.org/wiki?curid=26121" title="جيسى جين">
جيسى جين

جيسى جين (Jesse Jane) ممثلة بورنوجرافية امريكية من اصل بريطانى اتولدت يوم 16 يوليو 1980 فى مدينة فورت وورث بولاية تكساس الامريكية ، واسمها الحقيقى سيندى تايلور (Cindy Taylor)

جيسى جين بدأت حياتها مجندة صغيرة فى قاعدة عسكرية فى الإقليم الأوسط الشمالى الشرقى لامريكا ، وبعد كده سابت الخدمة فى الجيش الامريكى ورجعت للحياة المدنية ودخلت المدرسة الثانوية فى مدينة روز هيل بولاية كانساس وهناك اتعلمت الرقص وكانت فى مجموعة التشجيع لفريق الإسكواش ، وخلصت دراستها الثانوية بإمتياز فى المدرسة الثانوية فى مدينة مور بولاية اوكلاهوما .

جيسى جين اشتغلت موديل لفساتين الزفاف وبعد كده صورت اعلانات عن سلسلة المطاعم الامريكية Hooter ، وبعدين قدمت فى المسابقة اللى اتعملت فى ولاية هاواى ونظمتها شركة Hawaiian Tropic علشان تختار موديلات للاعلان عن منتجاتها ، وفازت جيسى جين على زميلاتها الموديلات فى التصفيات المحلية والإقليمية ووصلت للأدوار النهائية . وفى المسابقة دى شافوها مديرين المسلسل الأمريكى Baywatch وأعجبوا بيها .

فى شهر اغسطس 2002 خدت جيسى جين لقب ملكة جمال الفوتوجنيك ، وبعد كده اشتغلت موديل لعرض المايوهات البيكينى . وفى شهر ديسمبر 2002 مضت عقد احتكارى مع شركة Digital Playground لإنتاج الافلام البورنوجرافية جوه الأستديوهات ، وكان معاها الممثلات البورنوجرافيات تيرا باتريك (Tera Patrick) و ديفون (Devon) و جانا كوفا (Jana Cova) و تيجان بريسلى (Teagan Presley) وبعد كده عملت عملية تكبير لبزازها .

فى سنة 2004 ظهرت جيسى جين على أغلفة مجلات Front و Hustler و Club و AVN و Maxim و The National Enquirer و US Weekly و In Touch و The Globe و Star وعلى قناة Fox News وقناة !E اللى استضافتها فى برنامج Celebrities Uncensored اللى بيقدمه المذيع الأمريكى المشهور هوارد ستيرن (Howard Stern) .

جيسى جين هى رئيس تحرير المواد الجنسية فى مجلة Rock Confidenial ، وكانت مجلة Arena مصنفاها ضمن أسخن 150 ست على مر التاريخ .

اول فيلم بورنوجرافى مثلته جيسى جين كان فيلم No Limits سنة 2003 مع الممثلة البورنوجرافية ديفون (Devon) ، وبعد كده خدت دور البطولة فى فيلم Beat the Devil وفى فيلم Loaded سنة 2004 قدام الممثل البورنوجرافى باريت بليد (Barrete Blade) .

جيسى جين ظهرت مع فرقة Drowning Pool الغنائية على غلاف ألبوم Desensitized وفى الكليب المصور لأغنية Step up .

جيسى جين شاركت فى حفل توزيع جوايز AVN لأفلام الدى فى دى بفيلم Island Fever 3 اللى اتصور فى جزيرة تاهيتى وفى جزيرة بورا بورا فى المحيط الهادى ، وبعد كده مثلت فيلم Island Fever 4 اللى اتصور فى نفس الاماكن .

جيسى جين هى اللى بتقدم برنامج DP Tonight اللى بيتعرض على موقع شركة Digital Playground على شبكة الإنترنت .

جيسى جين كانت النجمة الأولى فى فيلم Pirates سنة 2005 وفى الجزء التانى منه فيلم Pirates II سنة 2008 ، وكمان عملت اداء متميز فى فيلم Cheerleaders وفى فيلم Babysitters لدرجة أنها وصفت نفسها بالمخنثة بسبب إندماجها الزايد فى مشاهد الليزبيان .

جيسى جين كانت متجوزة الممثل البورنوجرافى ريك باتريك (Rick Patrick) ، وعندها ابن من جوزها الأولانى ولدته سنة 2000 . وهى دلوقتى عايشة فى مدينة أوكلاهوما سيتى بولاية اوكلاهوما .

جيسى جين كسبت الجوايز دى 


</doc>
<doc id="26134" url="https://arz.wikipedia.org/wiki?curid=26134" title="بديعة صادق">
بديعة صادق

بديعة محمد صادق مطربة اشتهرت فى الأربعينات والخمسينات اتولدت فى 22 أغسطس 1923 فى مدينة ملوى فى محافظة المنيا فى صعيد مصر أبوها كان المدير الفنى لفرقة فوزى منيب .

امها كانت بتروح مع ابوها فى رحلاته الفنيه و عشان كده اشتغلت فى الفن. رقصت بديعة وهي عندها 4 سنين و بعدين سابت الرقص للغنا ، وتولاها زكريا احمد ، وعلمها لغنا، وسمعها من النغمات الكثير ، وعملت فى فرقة بديعة مصابنى ، وقدمت استعراضات خفيفة والمونولوجات الفكاهية ،وعملت وتجولت مع فرق استعراضيه تانيه فى كل البلادالعربية زى فرقه على الكسار و فرقه حسين المليجى اللى بقت مع الوقت "فرقه بديعة صادق"

اتجوزت من الفنان عبد الغنى النجدى ، وكان يكتب الاسكتشات والمسرحيات لفرقة بديعة ، ولها منه ابن واحد خالد اللى عايش دلوقتى فى سيدنى باستراليا لكن انفصلت من عبد الغنى النجدى, واتجوزت بعده من الموسيقار احمد علي سنة1952 وخلفت منه 5 ابناء هم احمد وطاهر وبديعة وناصر وإسماعيل.

اشتغلت بالإذاعة مطربة ، وكانت بتقدم وصلتين كل شهر لغاية ماأعجب بصوتها محمد عبد الوهاب فقدمها معه فى فيلمه "يوم سعيد" ، وغنت له لحن ما أحلاها عيشة الفلاح ، لكن اسمهان لجأت للقضاء لأنها صاحبة الاغنية الاصلية ؛ فاضطر محمد عبد الوهاب لتقديم الاغنية على أسطوانة فى الفيلم ، بصوت أسمهان وبطريقة الدوبلاج تغني بديعة ( بلاي باك ) .

اشتغلت بديعة برضه فى السينما وغنت ، بصوتها وصورتها فى فيلم تحت السلاح سنة1940 ، وغنت بصوتهابس فى فيلم "سي عمر" 1941سنة وفيلم ليلة الحظ سنة1945 وفي الفيلم الخامس "ابن الشرق" غنت بصوتها وصورتهاسنة 1947 ، واشتغلت برضه وغنت فى مسرحية "العشرة الطيبة" فشاركت الغنامع عبد الغنى السيد و شهر زاد .
قدمت كل الوان الغنا من الأدوار والطقاطيق والقصايد والأوبريتات زى "الدندورمة" و"مسعود الحطاب" و"عاشقة النيل" وبرضه الاغنيات الوطنية والعاطفية ولها روائع فى الاعمال الشعبية زى اغنية الافراح يا محلي جمالك يا عروسة.

ومن اشهر أغنياتها بالإذاعة "يا ما أحلى جمالك ياعروسة" وهى من تأليف الاستاذ احمد جودة السحار (شقيق الاديب الراحل عبد الحميد جودة السحار) ومن تلحين زوجها التاني عازف الكمان احمد علي ، وغنت من ألحان عزت الجاهلي وعبد العظيم محمد وعبد الحليم نويرة ورياض البندك ومحمد صادق .

سافرت فى أواخر الستينات للكويت مع جوزها اللى اشتغل فى الإذاعة الكويتية ، وغنت هناك . ولها أخت شقيقة كانت بتغني برضه هى كوكب صادق ام الممثلة اسعاد يونس ، واعتزلت وعمرها 70 سنه فى بداية التمانينات و رجعت واستقرت فى مصر فى بداية التسعينات من القرن اللى فات. من اعمالها المعروفة دورها فى الصورة الغنائية : "الدندرمة"

تمثيل

1. عبيد المال
فيلم 1953

2. ابن الشرق
فيلم 1947

3. خاتم سليمان
فيلم 1947

4. ليلة الحظ
فيلم 1945

5. سي عمر
فيلم 1941 شاركت بصوتها

6. يوم سعيد
فيلم 1940

7. وراء الستار
فيلم 1937 غناء

موسيقى

1. الريف الحزين
فيلم 1948

مسرحية


اوبريتات



</doc>
<doc id="26140" url="https://arz.wikipedia.org/wiki?curid=26140" title="مترو ساو باولو">
مترو ساو باولو

مترو ساو باولو هو اسم نظام المترو فى المدينة ساو باولو, أكبر مدينة البرازيل. ويعتبر نظام المترو الاكثر حداثة للامريكتين, لكن مداها صغير جدا بالمقارنة مع غيرها من المناطق المركزية فى العالم ، والمحطات و60 كم 69. حاليا على توسيع نظامها.


</doc>
<doc id="26141" url="https://arz.wikipedia.org/wiki?curid=26141" title="ليسيه الحرية">
ليسيه الحرية

مدرسة ليسيه الحرية فى مصر الجديدة او ( بالفرنساوي Lycée Al Horreya Héliopolis) هى واحدة من اعرق المدارس فى مصر و اسستها الجالية الفرنسية الموجودة فى الوقت ده و افتتحها الملك فاروق سنة 1937 و زيها زي بقيت المدارس الفرنسية فى الوقت ده كانت الدراسة فيها بالفرنساوي و لكن و من سنة 1961 لما أممها جمال عبد الناصر و بقى نظام التعليم فيها زي المناهح المصرية لكن مترجم للفرنساوي


</doc>
<doc id="26149" url="https://arz.wikipedia.org/wiki?curid=26149" title="كلية النصر للبنات">
كلية النصر للبنات

كلية النصر للبنات ( المعروفة قبل 1956 باسم "English Girls College") و معروفة لحد دلوقتى باسم الE.G.C.افتتحت المدرسه فى سنة 1935 و بتعتبر من اقدم و اعرق المدارس فى اسكندريه , المدرسه موجوده فى منطقة الشاطبى فى اسكندريه.فى يوم 27 ديسمبر 2010 قرر وزير التربيه و التعليم المصرى احمد زكى بدر فى خطوة مفاجأة وغير متوقعه و قبل امتحانات نص السنه بتأميم المدرسه , و مدارس تانيه قديمه و فى نفس المنطقه و ليها اسم زى الE.B.S و الليسيه , و تحويلها لمدرسه تجريبيه. القرار دا ضايق ناس كتير من خاريجين المدرسه و الطلاب و اولياء امورهم و نظموا وقفات احتجاجيه بشكل شبه يومى و مظاهرات و رفضوا قرار الوزير .



</doc>
<doc id="26164" url="https://arz.wikipedia.org/wiki?curid=26164" title="تعصب دينى">
تعصب دينى

التعصب الدينى هو تعصب شخص او جماعه لدين معين او حتى لمذهب فى دين معين ، ممكن يتسمى كمان تطرف دينى او الهوس بأفكار دينيه متطرفه بتسيطر على الشخص او الجماعه اللى بتعانى منه. المتعصب الدينى عادة بيعتقد ان الدين او المذهب اللى هو بيؤمن بيه هو اللى صح و الأديان او المذاهب التانيه غلط و انه هو و اتباع الدين او المذهب اللى بيتبعه هما بس اللى صح و الباقيين بيتبعوا ديانات غلط. التعصب ممكن يوصل لدرجات عاليه من التطرف لدرجة ان المتعصب بيبقى مش بس بيعتقد انه هو اللى صح لكن كمان بيكره اتباع الأديان او المذاهب التانيه و بتسيطر عليه مشاعر عدوانيه ممكن تخليه يعتدى عليهم بالكلمه او بالفعل. التعصب و الهوس الدينى ممكن يوصلوا لأعمال اجراميه حيث ان المتعصب ممكن يتخيل ان من حقه محاربة اتباع الديانات او المذاهب التانيه مش بس بالأعتداء اللفظى لكن كمان بالإعتداء البدنى او على اماكن عبادتهم.
التعصب الدينى موجود فى كل الديانات لكن بالذات فى الديانات الابراهيميه و بالذات فى المسيحيه و الاسلام و خد أشكال عنيفه جداً عبر التاريخ و فى العصر الحديث بقى موجود بالذات بشكل عدوانى فى الاخير. فى العصور الوسطى قامت الحروب الصليبيه اللى لعب فيها التعصب الدينى دور كبير ، المسيحيين هاجموا المجتمعات اليهوديه فى اوروبا و عملوا مدابح فظيعه بإسم المسيحيه زى ما حصل فى مدابح اليهود فى الراين و فى مدبحة يورك. وقت الحروب دى انتشر التعصب بطريقه مريعه و المسيحيين سموا المسلمين كفار و المسلمين سموا المسيحيين كفار و اتعملت فظايع بإسم الدينين. بعد ظهور البروتيستانتيه انتشر التعصب المذهبى بين المسيحيين الكاتوليك و المسيحيين البروتيستانت و قامت حروب دمويه واستمرت فى العصر الحديث زى ما حصل فى الحرب الاهليه فى ايرلندا. التعصب المذهبى بين المسيحيين ما ظهرش بعد المذهب البروتستانتى و لا بعد نشوب الحروب الصليبيه ، فقبل كده بقرون سادت حاله من التعصب الدينى المذهبى ما بين اتباع الكنايس البيزنطيه و الكاتوليكيه من جهه و اتباع الكنيسه المصريه المونوفيزييه من جهه تانيه و ارتكب المسيحيين البيزنطيين مدابح رهيبه ضد المسيحيين فى مصر. ده كان فى العصور القديمه قبل ما تطور البشريه و تشع عصور التنوير و تظهر مبادىء حقوق الانسان ، لكن مع نهايات القرن العشرين انتشر التعصب الدينى فى المجتمعات الاسلاميه و سادت افكار متطرفه و استجدت صراعات مذهبيه ما بين السنه و الشيعه فى شرق المنطقه العربيه و حصلت اعتداءات على المسيحيين عن طريق افراد و جماعات متعصبه. الصراع السنى الشيعى و التعصب المذهبى اللى نتج عنه ماهواش هو التانى حاجه جديده ، فحتى قبل سقوط بغداد فى ايد المغول سنة 1258 كان فيه صراع داير ما بين السنيين و الشيعه فى المنطقه دى ، و فى العصر الفاطمى كانت فيه حالة من التعصب سايده مابين اتباع الخلافه العباسيه السنيه فى بغداد و اتباع الخلافه الفاطميه الشيعيه فى مصر.

فى المجتمعات الغربيه ظهرت كمان احزاب و جماعات يمينيه متطرفه اختلطت فى مفاهيمها الافكار العنصريه و الدينيه و السياسيه و بقت بتستغل تطرف الإسلامويين و اعمالهم الإرهابيه للترويج لأفكارها و تحقيق مكاسب سياسيه.

التعصب الدينى زى التعصب العنصرى بيخلق جو من الكراهيه بين البشر ساعات بتوصل لنتايج كارثيه و حصول جرايم بشعه ضد الغير زى فى حالات الإرهاب و الإعتداء على الناس المنتمين لدين او عنصر او افكار مخالفه للمتعصب. التعصب الدينى مش شرط انه يتجسد على شكل اعتداءات جسمانيه ففى الاغلب بياخد شكل اعتداء كلامى ضد اصحاب الديانات و المذاهب التانيه و حتى كمان ضد نفس الناس اللى بينتموا لنفس الدين و المذهب لكن ليهم وجهات نظر و تفسيرات مخالفه لأفكار المتعصب اللى بيعانى فى الغالب من احادية التفكير. فى الاعتداءات الكلاميه بيوضح المتعصب انه هو اللى صح و المخالفين لدينه او مذهبه او افكاره غلط و بيستخدم عبارات دينيه و نصوص من كتابه المقدس ، و ممكن يستخدم احداث تاريخيه قديمه بطريقه سطحيه وساذجه زى مثلاً حروب الصليبيين اللى خلصت من قرون فيسمى الغرب الحديث " الغرب الصليبى " او إن المسلمين اضطهدوا المسيحيين و دفعوهم جزيه وده لشحن المتلقى بمشاعر الكراهيه ، و ساعات بيتجه للتهكم و السخريه او حتى الوعيد و التهديد. المتعصب بطبيعة الحال بيبنى أطروحته على اساس حاجه بيؤمن بيها او مصدقها لكن مش فى مقدوره انه يثبتها فبيستعين بكل الكليشيهات و الحيل لغاية ما بينتهى بالتهديد و الوعيد بالعقاب فى الاخره او حتى فى الدنيا عن طريق المتعصب نفسه لإرهاب المتلقى من مغبة رفضه افكاره. تجسيد تالت من اشكال التعصب الدينى هو الاعتداء الصامت بمعنى ان المتعصب ما بيتعاملش مع اصحاب الديانات او المذاهب التانيه لا بالفعل و لا بالقول و بيعتبرهم مش موجودين و لا بشر عايشين حواليه و ده شكل موجود فى العنصريه كمان. وقت الحروب الصليبيه كان بيحصل ان ملك او امير صليبى يعمل اتفاق مع الملك المسلم لكن الكنيسه كانت بتخلصه من اتفاقه بحجة ان المسلم كافر ماتنفعش تتعمل معاه اتفاقات و ان اتفاقه لاغى من الاصل.
التعصب حاجه بيكتسبها الشخص المتعصب من المجتمع اللى عايش فيه. المجتمعات المقفوله عادة هى المجتمعات اللى ممكن يسود فيها التعصب على عكس المجتمعات المفتوحه اللى الاشخاص بيفكروا فيها بحريه و بيعتبروا نفسهم جزء من العالم مش العالم كله. المجتمعات الاوروبيه قبل الحروب الصليبيه كانت مجتمعات منغلقه و متخلفه و بيعمها التفكير الغيبى و كان بيسيطر عليها القساوسه و الإقطاعيين فكان سهل نشر الافكار الدينيه المتطرفه و مشاعر الكراهيه بين الناس لإستخدامهم فى حروب ضد المسلمين. بيتعلم الطفل التعصب الدينى من امه او ابوه او الاتنين فى البيت و هو صغير ، او بره البيت بعد ما بيكبر عن طريق الاختلاط بأشخاص متعصبين او بالسيطره على تفكيره عن طريق رجال دين بيروجوا لأفكارهم المتطرفه و المعاديه للغير و ممكن يدخلوا فى عقله ان من حقه ، و ساعات من واجبه ، الاعتداء على اتباع الاديان و المذاهب التانيه. مع التطور التكنولوجى بقى فى امكان رجال الدين دول انهم يوصلوا افكارهم العدوانيه للمتعصب المتلقى وهو فى بيته ، و المتعصبيين الدينيين بقى فى امكانهم عن طريق الانترنت نشر افكارهم و التحريض على أتباع الديانات و المذاهب التانيه.

على المستوى الفردى ، الشخص المتعصب اللى بتتملكه احاسيس بالكراهيه ضد اتباع الأديان و المذاهب و الفلسفات التانيه ما بيسألش نفسه ايه اللى هو شخصياً ممكن يستفيده من خروج شخص من دين او مذهب تانى و الانضمام لدينه او لمذهبه. بطبيعة الحال بتلعب الامراض النفسيه المرتبطه بالكبت و العدوانيه و غيرها أدوار فى تكوين مزاج الشخص المتعصب اللى ما بيدركش لاعقلانية الافكار اللى مسيطره عليه. فى 22 يوليه 2011 ارتكب نرويجى متعصب مجزره رهيبه ضد اطفال و شبان نرويجيين بسبب كرهه للمسلمين و الاشتراكيين.

مفكريين تنويريين اوروبيين حاربوا التعصب و من اشهرهم " فولتير " ( 1694 1778 ) و قدرت اوروبا انها تتطور و تخرج من ظلمات الغيبيات و تأسس الدوله السيكولاريه اللى فصلت الدين عن الدوله و بقى المواطنين رعايا للدوله المدنيه الحاكمه بغض النظر عن دياناتهم او مذاهبهم فخفت حدة التعصب الدينى بدرجه كبيره. فى العصر الحديث استمرت الصراعات الدينيه و المذهبيه فى منطقة الشرق الاوسط و انتشر فيها المتعصبين الدينيين و الوعاظ المتعصبين ، و من وقت للتانى بقت بتحصل اعتداءات على اتباع الديانات و المذاهب التانيه و حتى على دور عبادتهم بحيث ان المنطقه بقت اكتر منطقه مرتبطه فى اذهان الناس فى العالم بالتعصب الدينى.




</doc>
<doc id="26168" url="https://arz.wikipedia.org/wiki?curid=26168" title="موليير">
موليير

موليير Molière - اسمه الأصلى چان باپتيست پوكلان Jean Baptiste Poquelin - (پاريس، 15 يناير 1622 - پاريس، 17 فبراير 1673) كاتب مسرحيات و ممثل فرنساوى كبير بيعتبر واحد من اهم اساتذة الكوميديا فى تاريخ الفن المسرحى الاوروبى و رائد الملهاه فى العالم و مؤسس " الكوميديا الراقيه ". مثل حوالى 95 مسرحيه منها حوالى 31 من تأليفه. بتمتاز مسرحياته بالبراعه فى تصوير الشخصيات و بالظرف فى تكوين المواقف و القدره على التضحيك. بيظهر ده فى مسرحياته العظيمه " مدرسة الأزواج " (1661) ، و " مدرسة الزوجات " (1662) ، و " ترتوف " (1664) ، و " البخيل " (1668) ، و " النساء العالمات " (1672) ، و " عدو البشر " (1670) ، و " المريض بالوهم " (1673) ، و " طبيب رغم انفه " (1666) ، و " امفيتيريون " اللى اقتبسها من مسرحية الشاعر اللاتينى پلاوتس Plautus.

غضبت عليه الكنيسه و القسسه لدرجة إن قسيس طالب بحرقه بالحيا و ده بسبب مسرحيته " ترتوف " اللى اتكلم فيها عن النفاق الدينى لكن " لويس الاربعتاشر ملك فرنسا Louis XIV de France " رعاه و حماه من اعدائه. كان ليه تأثير كبير على تطوير المسرح فى اوروپا و العالم.

فيه مسرحيات لموليير ظهرت فيها شخصيات مصريه. فى مصر اترجمت و اقتبست مسرحيات ليه من أواخر القرن التسعتاشر ساهمت فى تطوير المسرح المصرى و الأدب المصرى الحديث عموما.

حياة موليير مش معروف عنها الكتير و فى قصتها بتختلط الحقايق بالإفتراضات و المتناقضات. فبعد وفاته ضاعت كل متعلقاته فماكانش قدام المؤرخين غير إنهم يعتمدوا على السجلات المدنيه و الكنسيه عشان يلاقوا معلومات عنه.

اتولد موليير فى قلب پاريس فى فرنسا ، و السجلات بتوضح انه اتعمد فى 15 يناير 1622 بإسم " چان-باپتيست پوكولان ". امه " مارى كريسيه Marie Cressé " اللى كانت ست متدينه من عيله برجوازيه ميسوره اتوفت لما كان عنده حوالى عشر سنين ، فقام بتربيته و رعايته ابوه ، اللى كان بيشتغل ضمن موردين سجاجيد و فرش القصر الملكى و خدام للملك ( valets de chambre tapissiers ) ، و دى كانت شغلانه اتوارثتها عيلته اب عن جد. بعد ما اتوفت امه اتجوز ابوه ست تانيه لكن ماعمرتش وياه و ماتت فعاش چان-باپتيست مع ابوه لوحدهم فى شقه فوق " پافيليون دى سينج Pavillon des Singes " فى " شارع سان هونوريه Rue Saint-Honoré " . و اداله ابوه تعليم كويس فى " كوليج دى كليرمون Collège de Clermont " ( دلوقتى ليسيه لويس الأكبر Lycée Louis-le-Grand ) اللى اتعلم فيها عدد من نوابغ فرنسا و منهم فولتير ، و كانت تبع اليسوعيين ( الچيزويت Jesuit ). دكان ابوه كان جنب حتتين بتتعمل فيهم عروض مسرحيه ، " پونت-نوف Pont-Neuf " كان ممثلين الشوارع بيعرضوا فيها أعمال تهريجيه بسيطه ، و " أوتيل دى بورجونى Hôtel de Bourgogne " و ده كان مسرح ملكى بتتعرض فيه تراچيديات و كوميديات جاده. بطبيعة الحال جان-باپتيست كان بيتفرج على تمثليات ممثلين الشوارع و كان بيشوف مسرحيات فى المسرح اللى كان بيروحه مع جده أبو أمه اللى كان بيحب الفن. بعد چان-باپتيست ما خلص المدرسه درس الحقوق فى " اورليان Orléans " و اتلمذ فى دراسة الفلسفه على ايدين " جاسيندى Gassendi " اللى حببه فى الشاعر اللاتينى " لوكريس Lucrèce " فترجم له مع زميله فى الدراسه " هسنو Hesnaut " أشعار ضاعت ترجمتها و مافضلش منها غير فقرات دسها فى مسرحيتة " عدو البشر ". بعد ما خلص چان-بابتيست دراسة الحقوق اشتغل محامى لفتره قصيره ما اترافعش فيها غير فى قضيه واحده.

رغم ان ابوه كان عايز يمشى على تقاليد عيلته و يورث ابنه مهنته فى خدمة القصر الملكى لكن چان-باپتيست هجر الفكره سنة 1643 و هو عنده 21 سنه بعد ما قرر انه يتجه للمسرح. بيتقال ان جده أبو أمه " لويس كريسيه Louis Gressé " هو اللى حببه فى المسرح لإنه كان بياخده معاه المسارح فكان بيندمج فى المسرحيات و لما بيروح البيت بعد العروض كان بيقعد يفكر فى اللى شافه. وبيتقال ان ابوه اللى كان فظ و بخيل كان معارض انه يشتغل فى المسرح و هدده و عمل كل اللى فى وسعه عشان يمنعه.

فى يونيه 1643 اشترك موليير مع تلاته من أسرة بيچار Béjart ( مادلينا Madeleine و چوزيف Joseph و أخته چنيفيف Genevieve ) و سبعه تانيين و استاذه القديم " چورج پينيل George Pinel " اللى سمى نفسه " لاكوتور La Couture" فى تكوين فرقة مسرحيه إسمها المسرح الباهر " ايلوستر تياتر Illustre " لإنتاج و تمثيل مسسرحيات. أقدم وثيقه بيظهر عليها اسمه الفنى " موليير " بترجع لتاريخ 28 يونيه 1644 ، مش معروف ليه چان-باچتيست غير إسمه لموليير لكن بيتقال انه عمل كده عشان ما يحرجش ابوه اللى كان بيعتبر شغل المسارح عيبه. من الوقت ده وهب موليير حياته للفن بالكامل لحد وفاته بعد تلاتين سنه.

مفيش حد من الفرقه كان ممكن يتسمى ممثل ماعادا " ماديلينا بيچار Madeleine Béjart " اللى كانت ممثله بحق و حقيقى. كونتراكت تكوين الفرقه اتمضى فى چاريس فى ضهرية 30 يونيه 1643 فى بيت ماريا ايفرييه ، و شهد عليه اندريه مارشال محامى البرلمان و مدام ماريا ايفرييه حرم المرحوم چوزيف بيچار و كانت أم مادلينا و اخواتها ، و مدام فرنسيس ليجيون أم عضوة الفرقه كاترينا ديسورييه. البند الرئيسى فى الكونتراكت كان ان اعضاء الفرقه بيتمتعوا بحريتهم و إن من حق أى واحد فيهم إنه يسبيب الفرقه وقت مايحب بشرط التبليغ عن نيته قبل ما يسيبها بأربع تشهر ، و برضه كان ممكن الإستغنا عن خدمات أى شخص فى الفرقه بشرط تبليغه قبلها بأربع تشهر. و من الشروط التانيه ان مفيش حد له حق الإعتراض على الدور المسرحى اللى يديهوله المخرج و فى حالة إن المخرج ما اداش ادوار تبقى عملية توزيع الأدوار بالتصويت. ماديلينا كانت الوحيده المعفيه من الشرط ده و كان من حقها تحتار دورها بنفسها زى ماهى عايزه " نظراً لإعتراف الكل بمواهبها العاليه ".

الممثله الموهوبه أم شعر أحمر " ماديلينا بيچار " اللى بيعتقد إن موليير وقع فى غرامها قدرت تقنعه إنه يأجر تياترو يعرض فيه مسرحيات الفرقه ، ففضلت فرقتهم تأجر تياترو ورا تياترو و تتصاب بفشل ورا فشل لغاية ما اتراكمت الديون على موليير ، اللى كان مدير الفرقه الفعلى رغم صغر سنه ، و اتسجن بسببها مرتين سنة 1645 ، و من العوامل اللى سببت الفشل إن فى القرن السبعتاشر جمهور المسرح فى باريس كان عدده مش كبير ، و وقت ما ابتدا موليير يعرض مسرحياته كان موجود تياتروهين كبار و مشهورين فى پاريس فكان صعب على موليير انه ينافسهم بمجرد فرقه تمثيل جديده مش مشهوره ، و صحيح ممثلينها كانوا متحمسين لكن كانت بتنقصهم الخبره.

مع ان فرقة موليير كان اسمها " فرقة المسرح الباهر " لكن بدايتها ماكانتش باهره و ما كانش قدام الفرقه غير انهم تسيب باريس و تروح على الأقاليم. من أواخر سنة 1645 و لمدة ما تقلش عن تلاتاشر سنه لف موليير بفرقته على نواحى ريف فرنسا وقدم عروض. من الفتره بدأ موليير يكتب مسرحيات لفرقته بنفسه. فكتب أول مسرحيته المعروفه " الطبيب الطاير Le Médecin volant " و " غيرة باربويليه La Jalousie du barbouillé " و المغفل L'Étourdi ". فى 1645 موليير قابل " الأمير كونتى Conti " زميله من أيام المدرسه و أعجب كونتى بيه و عرض عليه انه يشتغل سكرتيره لكن موليير رفض بسبب حبه لمهنته و تعلقه بفرقته و لإنه كان حريص على استقلاليته.

فرقة موليير كان عدد ممثلينها 25 و ده كان بيعتبر عدد كبير بالنسبه لفرقه متجوله. التنقلات فى الأرياف و بين المدن لتقديم عروض مسرحيه ما كانتش حاجه سهله اياميها ، و كان لازم يكون مع الفرق تصاريح عادة السلطات كان بترفض تطلعها و كانت هى اللى بتحدد تمن التذاكر بحيث انها ماتكونش غاليه على اهل الريف. وغير كده كانت بتحصل منافسات ما بين الفرق و خناقات على ساحات العرض.

موليير قابل فى تجواله فرقه تانيه كان بيرأسها واحد اسمه " شارل دوفريسن Charles Dufresne " كان اكبر منه فى السن و فى الخبره ، و اتكلموا عن دمج الفرقتين مع بعض ، و بعد مشاورات مع ماديلينا وافق موليير فإندمجت الفرقتين و بقى موليير هو الرئيس الروحى و دوفريسن الرئيس الإدارى. دمج الفرقتين كان مفيد لفرقة موليير إكمن فرقة ديفوريسن كانت بتتمتع بحماية " دوق دى اپيرنون duc d'Épernon " و دى كانت حاجه مهمه اياميها لإنها كانت من جهه بتدى ورقة تعديه للفرق المتنقله ، و من جهه تانيه كانت بتحميها لإن ايامياها ما كانتش فيه حمايه قانونيه للفرق المتجوله.

مثلت الفرقه تراچيديات و كوميديات و مسرحيات للكاتب كورنيل ، الكوميديات كانت عباره عن تمثليات قصيره عادة عن مواضيع مش محتشمه و فيها كلام فظ كان بيعجب جمهور الارياف اللى ما كانش ميال للتراچيديا. موليير اللى كان بيحب يمثل التراچيديات اكتشف ان التراجيديا مش مناسبه ليه بعكس الكوميديا اللى بيتقبلها منه الجمهور، و انه اتخلق للكوميديا مش للتراچيديا.
فترة التجوال دى ماإتعثرش ليها على تواريخ محدده ، لكن سجلات المجالس البلديه و الكنايس بتوضح ان فرقة موليير قدمت عروض هنا و هناك زى فى نانت Nantes سنة 1648 ، و فى تولوز Toulouse سنة 1649 ، و قدمت عروض فى ليون Lyons بطريقه متواصله من اواخر 1652 لحد صيف 1655 و فى 1657 ، و فى مونپيلييه Montpellier فى 1654 و 1655 ، و فى بيزييه Bézier فى 1656. مفيش شك ان الجولات دى لعبت دور كبير فى حياة موليير الفنيه و اديته خبره كمدير فنى و فى التعامل مع المؤلفين و الممثلين و الجمهور و السلطات و كمان فى تثقيل موهبته فى ملاحظة الناس اللى بقوا شخصيات و نماذج بشريه فى مسرحياته ، و بيتقال انه و هو فى بيزيه كان بيروح يقعد عند واحد حلاق اسمه " جيلى Gély " عشان يتفرج على وشوش الزباين و يسمع كلامهم و حكايتهم ، فلما رجع باريس سنة 1658 كانت خبرته و قدراته الفنيه متينه. أول مسرحيتين معروفين لموليير من الفتره دى هما " المغفل L'Étourdi ou les Contretemps " و قدمها فى ليون سنة 1655 و " خناقة حب Le Dépit amoureux " و قدمها فى بيزييه سنة 1656.

مع مرور الوقت اتحسن اداء فرقة موليير و بقى الممثلين عندهم خبره و ثقه فى النفس ، و فى يوم من الأيام فى سنة 1658 و الفرقه فى " روان " حضر الكاتب " پيير كورنيل Pierre Corneille " مسرحيه قدمتها الفرقه و عبر ليهم عن اعجابه بالأداء و بالممثله الجميله " مودموزيل دو پارك Mlle du Parc " اللى ألف لأجل عيونها بعد كده " ماركيزة المحطه " ( اسمها الأصلى كان ماركيزا-تريزا دو جورلا Marquise-Thérèse de Gorla ) . زيارة كورنيل اللى ماكانتش متوقعه كانت فاتحة خير على موليير و فرقته و تبعها رجوعهم لپاريس كممثليين حقيقيين مش مجرد هواه.

الحظ جه لموليير و هو فى اورلين لما وصلته دعوه من " فيليپ دوق اورلين Philip duc d'Orléan " أخو الملك لويس بإنه يعمل عروض فى پاريس ، و باب الشهره اتفتح له فى عصرية يوم 24 اكتوبر 1568 لما قدم تراجيديا " نيكوميد Nicomede " تأليف الدراماتيست " كورنيل Corneille " فى صالة الحرس فى سراية اللوفر قدام الملك لويس الاربعتاشر. بعد ما خلصت المسرحيه موليير وجه كلامه للملك و قال : " ميرسى على حضور عرض فرقتنا المتواضع ، و ارجو انك تسامح الهفوات اللى بتحصل وقت التمثيل " ، و بعدين طلب السماح بتقديم عرض مسلى ، و لما قال كده عليت الأصوات فى الصاله تنادى بتقديم " الدكتور العاشق Le Docteur amoureux " ، فوافق الملك و اتمثلت المسرحيه اللى كانت من تأليف موليير و مثل فيها دور الدكتور و ابدع فيه و نال اعجاب الملك و الموجودين. وصف موليير مسرحية " الدكتور العاشق " بإنها كانت عمل بسيط اداله شوية شهره عند جمهور المسرح. نجاح موليير فى اللوفر طوالى خلاه محبوب عند الاسره الملكيه و سمح له الملك لويس بالإستقرار فى باريس و تقديم مسرحياته ، و بقى فيليپ دوق اورلين راعيه، لكن مش معروف بالظبط درجة رعاية الدوق لموليير لكن الرعايه دى استمرت سبع سنين لغاية ما الملك لويس نفسه بقى هو راعى فرقة موليير اللى اتسمت " فرقة الملك Troupe du roi". التطورات دى إدت شهره للفرقه و پريستيج جامد ، فبقت بتتعزم لعرض مسرحيات فى قصور النبلا و كبار رجال الدوله و بقى الممثلين بتتقدم ليهم مساعدات ماليه لكن المساعدات دى كانت عادة وعود و على الورق بس مش أكتر من كده ، فكان موليير لازم يكافح و يناضل و ينافس عشان فرقته تقدر تستمر. أول مره اتشار لفرقة موليير فى الجرانيل كان فى 15 فبراير 1659 لما أشاد " لورييه " محرر جورنال " الهة تاريخ الشعر و الأدب " بفرقة موليير و وصف موليير بالممثل الأول فى الفرقه من غير ذكر اسمه و قال إن " الفن الكوميدى بقى من الفنون المعترف بيها بجداره ".

من الشخصيات المهمه اللى انضمت لفرقة موليير بعد رجوعها لباريس كان الممثل " لاجرنج La Grange ". اهمية لاجرنج مش فى التمثيل لكن فى انه بعد ما انضم للفرقه بقى يكتب مذكرات يوميه عن الفرقه و ده ادى فكره كبيره للمؤرخين عن الاحداث اللى مرت بيها الفرقه.

من وقت رجوع موليير لپاريس كل المعروف عنه مرتبط بس بنشاطاته كمؤلف و ممثل و مدير مسرحى ، ده رغم المحاولات اللى عملها عدد من المؤرخين الفرنساويين عشان يتعرفوا على حياته الشخصيه عن طريق تحليل مسرحياته ، لكن استنتاجاتهم كانت بالأحرى عن " ايه اللى ممكن يكون موليير عمله فى حياته " مش " ايه اللى عمله موليير بجد فى حياته ". للأسف مفيش معلومات عن حياة موليير غير شوية تخمينات و قصص مش حقيقيه. و رغم ان موليير كان من غير شك مؤلف كبير لكن ما كانش أديب بالمعنى المعروف. موليير كتاباته كانت قليله بحيث صعب يتقال انه كان اديب و انه كتب للنشر. مسرحيات موليير كانت معموله للمسرح بس ، و ساب سبع مسرحيات من غير نشر ، و عمره ما نشر مجموعه مسرحيه ، و ما كانش - على حسب المعلومات الموجوده - بيهتم بإعادة قراية النصوص اللى كتبها. الكوميديا بالنسبه لموليير كانت بتتكتب للتمثيل على المسرح مش للقرايه. من ناحيه تانيه، موليير ماكانش عنده وقت يخليه يقعد يفكر و يخطط للى حايكتبه. المنافسه و الصراع للبقاء كانوا اساس كل حياة موليير الفنيه ، و قدر بقدراته إنه يكسب المنافسه تقريباً بمجهوده هو بس ، و قدر يحافظ على فرقته و استمراريتها بقدراته الشخصيه الفذه.

پاريس وقت مارجعت فرقة موليير ليها كان فيها تلت فرق بتعرض مسرحيات بصفه دايمه هى " فرقة سكارموش الإيطاليه la troupe italienne de Scaramouche " ، و مسرح بولوت ، و اوتيل دى بورجونى l'Hôtel de Bourgogne . اوتيل دى بورجونى كانت بتتلقب بـ " الفرقه الملكيه " و بتاخد إعانات دوريه من الدوله و بالتالى كانت الفرقه المنافسه الحقيقيه. اياميها ما كانش فيه حاجه اسمها " حقوق تأليف " و أى فرقه كانت ممكن تاخد أى نص على مزاجها و تمثله من غير موافقة صاحبه. فرقة موليير بقت بتشارك تياترو " پيتى-بوربون مع " فرقة سكارموش الإيطاليه " و كانت العلاقات مابين الفرقتين كويسه. الفرقه الطليانيه سابت پاريس بعد شويه و رجعت ايطاليا فبقى تياترو الپيتى-بوربون مافيهوش غير فرقة موليير اللى كانت بتضم وقتها : موليير Molière ، و ماديلينا بوچار Madeleine Béjart و أخواتها جوزيف بوچار Joseph Béjart و لويس بوچار Louis Béjart ، و المودموزيل الحلوه " دو پارك Du Parc و جوزها جرو رينيه Gros-René ، و شارل دوفريسن Charles Dufresne ، و المومدموزيلات دى برى de Brie و ايرميه ، و كان فيه موظف اسمه " كروازاك " كان بيعمل كذا حاجه منها اعادة كتابة الأدوار ، و تلقين الممثلين وقت العرض ، و ساعات كان بيطبل ، و كان بيراجع المعونات و بيراقب بيع التذاكر ، و فى الاحتفالات كان بيقف على بوابة التياترو عشان يرحب بالجمهور ، و كان هو الوحيد اللى ماهيته ثابته 2 ليفر يوماتى. بقية أعضاء الفرقه كانت مرتباتهم من تقسيم الفلوس اللى بتفيض بعد خصم المصاريف.
أول مسرحيه عرضها موليير فى پاريس كانت كوميديا " المتحذلقات السخيفات Les précieuses riddicules " اللى اتهكم فيها على طايفه من الستات الارستقراطيات اللى كانوا بيعملوا صالونات ادبيه ، لكن لسؤ بخته شله من الستات الارستقراطيات ، من ضمنهم ماركيزه من بلاط الملك لويس إسمها " مدام دى رامبويليه Madame de Rambouillet " و دى كانت ست منفوخه شايفه نفسها من أصحاب الذوق الرفيع فى پاريس ، حسوا انهم اتهانوا. الكوميديا دى نجحت لدرجة ان موليير ضاعف تمن تذاكر الدخول ، و نالت المسرحيه اعجاب الملك لويس بعد ما عرضتها الفرقه عليه فى القصر ، لكن تهكمه على الارستقراطيات اللى كان من ضمنهم مدام دى رامبويليه اتسبب فى معاداتهم ليه و قدرت مدام دى رامبويليه هى و ألاضيشها الارستقراطيين إنهم يوقفوا عرض المسرحيه لمدة اسبوعين .

من المحتمل ان العرض الاولانى لمسرحية " المتحذلقات السخيفات " كان فى تياترو " پيتى-بوربون Petit-Bourbon " اللى كان ملحق باللوفر. لكن فى 11 اكتوبر 1660 تياترو پيتى-بوربون اتهد فجاءه من غير انذار مسبق لموليير بإنه حايتهد و المحتمل ان مدام دى رامبويليه كانت ورا الموضوع عشان تطفشه من پاريس . مسيو " دى راتابون " اللى كان بيشرف على المبانى الملكيه امر بهد التياترو و اتحجج بإن الهد كان مفيش مفر منه لتوسيع صالات اللوفر التانيه. موليير فى الموقف الصعب ده اتماسك و اتصل بالأمير فيليپ عشان يساعده فطلع الملك لويس قرار بنقل فرقة موليير لصاله فى " پاليه-رويال Palais-Royal " كان بناها " ريتشلو Richelieu " كتايترو. لكن لإن الصاله كانت كبيره و مش مناسبه اضطر موليير إنه يوضبها و يغير شكلها لكن لما راحوا ينقلوا الديكورات و الاكسيسوارات من الپيتى-بوربون المهدود اتضح انها كلها اتكسرت. و لإن مصايب قوم عند قوم فوايد حاولت فرق بورجونى و بولوت انهم يستغلوا الموقف و يغروا ممثلين موليير بالإنضمام لفرقهم لكن الممثلين اتضامنوا مع موليير و رفضوا انهم يسيبوه ، و كتب لاجرنج فى مذكراته : " كل الممثليين كانوا بيحبوا مسيو دى موليير لإنه كان بيعاملهم بطيبه و شرف و ما كانش عمره بيتأخر فى تقديم مساعدات ليهم مهما كانت و عشان كده قرروا انهم يشاركوه فى مصيره و بلغوه انهم مش حايتخلوا عنه مهما كانت الإغراءات و مهما كانت المرتبات اللى اتعرضت عليهم عاليه ". الوحيدين اللى سابوا فرقة موليير لكن قبل الأزمه دى كانت الممثله " دو پارك " و جوزها " جرو رينيه " و انضموا لفرقة بولوت و السبب كان حصول مشاكل فى الفرقه على توزيع الأدوار. الفرقه كانت كمان ضاع منها " چوزيف بيچار " بسبب وفاته فى 25 نوفمببر 1658 و ما قدمتش الفرقه حفلات لمدة اسبوع كحداد عليه.

حاول موليير انه يراضى الارستقراطيات اللى اتقمطوا منه بسبب " المتحذلقات السخيفات " فقدم مسرحية جيلبير " المتكلفه الحقيقيه و المتكلفه الكاذبه " لكن المسرحيه دى ما نجحتش و استمر الهجوم عليه و اتقال عنه انه من ممثلين التراچيديا الفاشلين و انه مش نافع فى حاجه و انه مجرد مزيكاتى بلياتشو تعبان ، و اكتر من كده طلعوا ناس ادعوا انهم هما صحاب " المتحذلقات السخيفات " و إن موليير سرقها منهم. لكن فى مايو 1660 عرض موليير مسرحية " سجاناريل، أو أبو قرون الوهمى Sganarelle ou le Cocu imaginaire " و نالت نجاح كبير و اتعرضت 34 مره و مدحتها الجرانيل و قالت من ضمن ماقالت : " الكوميديا دى اتربعت على عرش المسرح و هى افضل كوميديا اتعرضت لغاية دلوقتى ". بعد كده قدم موليير فى فبراير 1661 الكوميديا البطوليه " دون جارسيا دى نافار، أو الأمير الغيور Dom Garcia de Navarre, ou le prince jaloux " لكن فشلت فشل كبير و فرح عدوينه لكن فشلها كان حافز ليه انه يتجه للكوميديا الكامله و يبدأ فى تحضير مسرحية الميسأنتروپ " عدو البشر Le Misanthrope ".

الفتره اللى جت بعد الفشل الكبير اللى صاب مسرحية " دون جارسيا " عرضت فرقة موليير فيها عروض قديمه لغاية ما اتجهزت مسرحية " مدرسة الأزواج L'École des maris " اللى اتعرضت اول مره فى 24 يونيه 1661 و نجحت نجاح كبير و اتملا التياترو بالجمهور. موضوع مدرسة الزواج بسيط و مافيهوش تعقيدات و بينصب كله على الطباع لكن فيه رساله انسانيه كبيره كانت اياميها جديده على الناس. ابطال المسرحيه أخين واحد اسمه " سجاناريل Sganarelle " و التانى اسمه " اريست Ariste ". و مع انهم اخوات لكن طباعهم متناقضه ، " سجاناريل " شخص طبعه خشن و مغرور و مفيش حاجه عاجباه و فوق كده عايش على تقاليد باليه على عكس " اريست " اللى اخلاقه كويسه و بيطلب الاحترام و التقيد بالشرف الانسانى و بالتعامل الاخلاقى مع كل الناس بما فيهم الضعفا و الستات و الاطفال و بيرفض الاكراه و بيفضل استبدال اخلاق الخشونه و الاكراه بأخلاق عقلانيه خيره فيها تيلورانسيه. الكلام ده اياميها كان حاجه جديده و كان مش سهل انه يتقال ، لكن الجمهور اتقبله و استمتع بيه و شاف فى شخصية " اريست " و كلامه نكهه غير نكهة مواعظ الوعاظ. موليير فى المسرحيه دى هاجم الاستبداد الأسروى و عادة قهر الضعفا فى الاسره و القسوه و الخشونه. موليير مثل دور " سجاناريل " ، و ظهرت فى المسرحيه لأول مره ممثله صغيره كانوا بيدلعوها بإسم " مينا " و دى كانت " ارماندا بيچار Armande Béjart " اللى اتجوزها موليير بعد كده. نجاح " مدرسة الأزواج " محت بالكامل الفشل اللى اتصابت بيه مسرحية " دون جارسيا ".

فى پاليه-رويال اتمثلت كل مسرحيات موليير الپاريسيه اللى بدإت 
من سنة 1662. صالة پاليه-رويال بقت بتشارك فيها فرقه سكارموش الطليانيه بتقدم مسرحيات تلت تيام فى الإسبوع فكانت فرقة موليير فى الأيام دى بتروح تقدم عروض خاصه فى أماكن تانيه بره پاريس بمسرحيات كتبها موليير مخصوص و كان منها النسخه الاولى من مسرحية " ترتوف " اللى عرضها فى فيرساى Versailles.

فى الفتره دى بقى فى پاريس ست فرق مسرحيه منها " المودموزيل " فى سان چيرمان ، و " المسرح الأسپانى " و كان بيضم رقصات ، و فرقة " سكارموش الايطاليه " اللى رجعت پاريس تانى.
فى 26 ديسمبر 1662 عرض موليير مسرحيته الكوميديه الخالصه " مدرسة الزوجات L'École des femmes " لأول مره و اتسببت المسرحيه فى أزمه بسبب موضوعها اللى هز الجمهور وخلاه يعتبرها دليل على ان موليير ماعندهوش حاجه مقدسه إكمن المسرحيه اتهكمت على تقاليد اجتماعيه كانت راسخه فى المجتمع الفرنساوى ، ده رغم إن نقاد كبار اعتبروها من احسن مسرحياته. المسرحيه دى بتنتمى لـ " الكوميديا الرفيعه " و فيها دافع موليير عن الستات و فى حقهم فى اختيار جوازهم. الأزمه اللى سببتها المسرحيه اتعرفت بإسم " نزاع مدرسة الزوجات La querelle de L'École des femmes ". المسرحيه كانت مبنيه على مسرحيه كتبها المؤلف " پول سكارون Paul Scarron " كان اقتبسها سنة 1655 من روايه اسپانيه ، و لغاية نص مارس 1663 كانت اتعرضت 30 مره و بعد استراحه قصيره اتعرضت من تانى 32 مره غير عروضها الخاصه فى قصور النبلا. نجاح المسرحيه خلا كتاب تانيين يحسوا بالغيره من موليير و حتى الكاتب الكبير كورنيل بقى يكتب تراچيديات يستهزاء فيها من موليير.

فى 23 يناير 1662 ، فى بيت ماريا ايرفيه ، اتمضا كونتراكت جواز چان-بابتيست بوكلين دى موليير و الممثله " ارماندا جريزيندا كلير اليزابيت بيچار Armande-Grésinde-Claire-Élisabeth Béjart " . موليير كان عنده وقتها اربعين سنه و ارماندا كانت اصغر منه بحوالى عشرين سنه. اتقال فى الوثايق ان ارماندا كانت بنت زميلته فى الفرقه " ماديلينا بيچار " لكن فيه معاصرين للجوازه ذكروا انها كانت بنتها. موليير كان بيعرف ارماندا من وقت ماكانت طفله صغيره أيام ما كانوا بيدلعوها بإسم " مينا " و كان هو كمان بيدلعها و بيعلمها الكلام و الكتابه و كانت " مينا " بتسميه " جوزى ". فكانوا الموجودين و موليير بيضحكوا من قولها.
فى 20 فبراير 1662 ، و كان يوميتها يوم عيد اعتراف الصوم الكبير ، موليير و ارماندا اتجوزوا كنسياً فى كنيسة " سان چيرمان لوكسيروا Saint-Germain-l’Auxerrois " . و بعد العرض المسرحى ليلتها راحت الفرقه كلها على بيت موليير و ارماندا و احتفلوا بجوازهم و قال الشاعر شانيل قصيده وصف فيها ارماندا بغصن اخضر جميل متعلق فى شجره عملاقه.

موليير خلف من ارماندا تلت عيال كان اولهم ولد اسمه " لويس " اتولد سنة 1664 و اتبنى تعميده الملك لويس نفسه ، لكن اتوفى بعد تمن تشهر و نص. من التلت عيال اللى خلفوهم ما كبرش منهم غير بنت واحده هى " اسپريه-ماديلينا Esprit-Madeleine " اللى اتوفت سنة 1723. لكن الجوازه دى ما كانتش جوازه سعيده و كانت حياة موليير و ارماندا كلها مشاكل و خناقات ، مش بس إكمن كان فيه فرق كبير فى السن بين الإتنين ، لكن لإن كمان ارماندا كان فيها طيش و تفاهه ما تناسبش موليير ، و كتر القيل و القال و اتشبه موليير ببطل مسرحيته " سجاناريل Sganarelle " ، و انتشرت اشاعات و قصص بقت بتمس " ماديلينا " أم أو أخت ارماندا و حبيبة موليير بتاعة زمان ، و لدرجة إن " مونتفلورى Montfleury " الممثل فى فرقة " بورجونى " المنافسه لفرقة موليير بعت جواب للملك لويس قال له فيه ان موليير اتجوز بنته ارماندا اللى خلفتها ماديلينا من علاقه مش شرعيه بيه. اعداء موليير اشاعوا ان موليير اتجوز بنته و موليير شاف ان السكوت من دهب و فضل السكات و عدم الرد على عدوينه. على كل الأحوال الجوازه دى ما كانتش مناسبه لموليير و كانت سبب فى تكدير حياته و لخبطتها ، و حاول انه يبعد حياته الشخصيه و مشاكله مع مراته عن شغله المسرحى عن طريق الانهماك فى الكتابه و التمثيل ، فإلف مسرحيات ورا بعض بسرعه منهم تلت مسرحيات كتبها فى النص الأولانى من سنة 1668.

فى يونيه 1663 رد موليير على منتقدين مسرحيته " مدرسة الزوجات " بمسرحيه اسمها " انتقاد مدرسة الزوجات La Critique de "L'École des femmes " اتهكم فيها على المنتقدين اللى طلعهم فى صورة جماعه من الناس مجتمعين فى بيت للعشا بعد ما شافوا مسرحية " مدرسة الزوجات " ، و ردت فرقة بورجونى على موليير بمسرحية " ثأر الماركيزات La Vengeance des Marquis ". موليير ظهر بنفسه من غير ما حد يتوقع فى مسرح دى بورجونى و اتفرج على المسرحيه اللى بتهاجمه و هو متماسك و سقف كذا مره للحاجات اللى عجبته ، و بعدين فى الأخر قام و شاور بعصايته و مشى و ابتدا يجهز رده بمسرحية " ارتجالية فرساى L'Impromtu de Versaille " اللى عرضها فى اكتوبر. " انتقاد مدرسة الزوجات " و " ارتجالية فيرساى " كانوا مسرحيات نقاش من فصل واحد.

فى مايو 1664 اتنست ضجة " مدرسة الزوجات " بسبب ظهور ضجه أكبر و أعنف بعد ما عرض موليير فى فيرساى مسرحيته " ترتوف، أو المنافق Tartuffe, ou L'Imposteur " و دى مسرحيه عملت فرقعه كبيره و اتسببت له فى مشاكل كبيره مع الكنيسه و القسسه حيث إن الموضوع كان بيناقش النفاق الدينى بطريقه كوميديه. عرض موليير " ترتوف " فى جناين فيرساى فى يوم احتفالات " تسالى الجزيره الساحره " ، و هاجت الكنيسه و القسسه بعد عرض المسرحيه و طالب قسيس بحرق موليير بالحيا. إتكتب فى سجلات القصر الملكى إن " على الرغم من إن مسرحية مسيو موليير موجهه ضد المنافقين ، و كانت مسليه جداً، لكن الملك شاف ان فيه تطابقات خارجيه كتيره بين اللى ماشيين على الطريق الربانى الحقيقى و غيرهم من أصحاب القلوب الكدابه ... و جلالته ماقدرش يشوف تمييز بين النوعيتين، ده رغم إن مفيش أى شك فى حسن نية المؤلف، وعشان كده الملك قرر وقف عرض المسرحيه على الجمهور، و هو نفسه ماشافش عرض المسرحيه عشان ما يظهرش حضوره انه تحريض لمشاهدتها عن طريق ناس ممكن ميقدروش يمحصوا فيها كويس و بالتالى مش حايدركوا المعنى اللى قصده المؤلف ". بكده انتهى الموضوع بوقف عرض المسرحيه و اتعملت نسخه تانيه ، لكن الكنيسه و القسسه فضلوا معاديين لموليير طول حياته و حتى بعد مماته و ماحماهوش منهم غير الملك لويس نفسه. الملك لويس فى الواقع منع عرض المسرحيه لكن مامنعش قرايتها كنص. موليير قرا اجزاء منها للكاردينال " كيجى " مبعوث بابا الفاتيكان و قت زيارته للملك. الكاردينال ماشافش حاجه وحشه فى اللى قراه موليير فى حضور الملك و بالعكس عجبه. لكن الكنسيه فى فرنسا منعت قرايتها كمان بعد ما أصدر كبير الأساقفه " هاردوين Hardouin " بيان شجب فيه المسرحيه و وصف موليير بإنه بيستهزأ و بيتهكم على كل حاجه محببه بالنسبه للمؤمنين ، و امر بتجريم قرايتها و لو حتى بطريقه شخصيه ، و هدد بحرمان اللى يقراها من الكنيسه. و بعد البيان خرج القساوسه و الدعاه فى شوارع و أحياء پاريس للتنديد بالمسرحيه " الكافره " هى و اللى كتبها.

موليير ما هاجمش المسيحيه لكن اتهكم على طايفه من رجال الدين المنافقين اللى بيستغلوا الدين لمصالحهم. لكن رد القسسه ما كانش على مستوى الفكره اللى عرضها موليير لكن واجهوه على مستوى اوسع و أشمل بإتهامه بإنه كافر و عدو للمسيحيه عشان يقدروا يقضوا عليه و يخلصوا منه.

رغم التهديدات الجامده استمر موليير فى تكملة مشواره الفنى من غير ما يتزعزع و قدم مسرحية " دون چوان " اللى زادت الطينه بله و اللى ختمها بتدخيل البطل الكافر النار لكن بعد ما بهدل واتهكم و نكت على الجمهور. استقبلت الكنيسه و القساوسه المسرحيه بكراهيه كبيره و اعتبروها الأخت الكبيره لمسرحية " ترتوف " الممنوعه. على الرغم من ان موليير كان متوقع نجاح المسرحيه دى مادياً لكن المسرحيه دى فشلت مادياً و اتوقف عرضها لاسباب غامضه بعد العرض الخمستاشر و ما اتعرضتش تانى و لا حتى موليير طبعها رغم انها من أعظم مسرحياته. أول مره إتعاد تمثيل المسرحيه كان بعد حوالى خمسه وسبعين سنه من وفاة موليير.

القسسه بقدرتهم على منع " تورتوف " و " دون چوان " أثبتوا انهم اقوى طبقه فى فرنسا وقتها و ان الملك كان بيخاف منهم و بيعملهم ألف حساب ، حيث ان اعداء موليير من الطبقة الارستقراطيه مانجحوش فى اللى نجح فيه الرهبان و القسسه و ما قدروش يمنعوا مسرحيات اتهكمت عليهم.

إحتشدت قوى الظلام الخايفه من الحريه الفكريه و معاهم الحاقدين ضد موليير. أعداء موليير كانوا كتير و كان منهم الكاتب الكبير " فرانسوا فيليون " اللى حرض كبير الأساقفه عليه و كتب له بإن موليير " عدوانى و مقزز و مش عادل و شرير و كسول و محتال بيعادى عمل الخير ". لكن العدوين الرئيسيين كانوا رئيس الأساقفه و كاهن من كنيسة فارفولامى اسمه " پييرول " ، و قسيس اسمه " رولييه " ، و محامى البرلمان " ريشمون " ، و " أمير كونتى " اللى كان زميل موليير و صاحبه ، و فوقيهم " آنا النمساويه Anne d'Autriche " أم الملك لويس. و دى كانت عصبه جامده صعب تحديها. الكاهن فارفولامى اتهم موليير بالكفر و حاول انه يخلى الملك لويس يرفع عنه حمايته و طالب بحرق موليير بالحيا. ريشمون محامى البرلمان كتب بعد عرض " دون چوان " إن موليير بيتهكم على الدين و بيروج للإباحيه الفكريه ، و امير كونتى إتسائل : " فيه مدرسه إلحاديه أوضح من كده ؟ ". القسيس رولييه ألف كتاب اسمه " الإنسان المبجل، أو التحقيق الإنسانى الأرقى الذى إرتقى إلى مجده الأبدى ". فى الكتاب ده القسيس مدح الملك لويس و نافقه بألقاب زى " الملك الخالد " و " أقدس ملوك العالم " ، لكن فى الحقيقه كان كل غرضه إنه يتخلص من موليير بالقتل أو الحرق عشان يبقى عبره لغيره من الكتاب المارقين. الملك لويس ما أهتمش بكلام القسيس رولييه و لا إقتنع بيه ، لكن بعد كل الهجمات على موليير ابتدا يقلل حمايته ليه ، رغم انه بعد عرض مسرحية " دون چوان " قال ان عقاب بطل المسرحيه فى أخر المطاف كان كويس ، و رغم انه منح فرقة موليير إسم " فرقة بالى رويال الملكيه " فى أغسطس 1665. بعد الهجوم اللى اتعرضت له مسرحية " دون چوان " موليير اقتنع بإن مفيش أى مجال للدفاع عن المسرحيه وحمايتها فإبتدا يركز جهده مع الملك عشان يسمح له بعرض " ترتوف " لكن فشل. و استغل موليير مره غياب الملك عن باريس وقت ماكان موجود فى ليلييه على راس جيشه ، فغير عنوان المسرحيه من ترتوف ل " النصاب " و غير اسم البطل لإسم " بانيلوف " ، لكن اللعبه مانطلتش على السلطات و بعد عرضها مره واحده اتمنعت بحجة انها مسرحيه جديده و مش ممكن عرضها فى غياب الملك.

استمرت مشاكل موليير مع السلطات و الكنيسه و لانه مبقاش بيلاقى مؤلفين يمدوه بنصوص ابتدا يزود كتاباته. فى سنة 1664 ابتدا يعرض مسرحية " لا تيبيد La Thébaïde " من تأليف "چان راسين Jean Racine " ، لكن بعد سنه راسين اتنكر لموليير و ادا تراچيديته " اسكندر الأكبر Alexandre le Grand " لفرقة بورجينى المنافسه و انتزع من فرقته ممثلين منهم ممثله مهمه هى " المودموزيل دو بارك Mlle du Parc " ، فكانت حركه ضرت موليير اللى كان عمال يناضل ضد السلطات فى نفس الوقت. الرعايه الملكيه كانت متقلبه و السرايه كانت عايزه أعمال فنيه خفيفه مش مسرحيات عظيمه ، و الوعود بالمنح كانت عادة بالقول بس من غير موليير و فرقته مايقبضوا حاجه و الكنيسه فى نفس الوقت كانت عماله تحاربه عشان تمنع مسرحياته اللى ماجاتش على هواها. فى الظروف دى مستقبل الفرقه بقى مذبذب. فى الأربعتاشر سنه اللى قضاها موليير فى باريس قدم على مسرحه 95 مسرحيه منهم 31 مسرحيه كتبها بنفسه و كان هو اللى بيقوم بدور البطوله. فى موسم واحد هو موسم 1555-1667 موليير كتب خمس مسرحيات ، و من الخمس مسرحيات دول ما نجحتش غير مسرحيه واحده هى " طبيب رغم أنفه Le Médecin malgré lui ".

مسرحية " عدو البشر Le Misanthrope ou l'Atrabilaire amoureux " عرضها موليير قبل " طبيب رغم أنفه " ، و اتعرضت أول مره فى 4 يونيه 1666 بعد ما قعد موليير يجهز فيها لمدة سنتين ، لكن مالقتش نجاح غير عند جمهور محدود اعتبرها كوميديا قيمه. المسرحيه مش معروف لها مصدر اقتبست منه و قصتها و بنائها بسيط وقام فيها موليير بدور البطوله. موليير كان حط امل كبير على نجاح المسرحيه بعد وقف عروض " ترتوف " و " دون چوان " ، لكن الجمهور استقبلها بتحفظ و بنوع من الوجوم ، و ما خلقتش اى مناقشه ، و ولا حد هاجمها و لا حد أيدها و مكانلهاش أى رد فعل فى الجرانيل ، و جايز اعداء موليير قصدوا انهم ما يلفتوش نظر حد ليها كونها مسرحيه حياديه مفيهاش حاجه تمكن حد من مهاجمتها زى ما حصل مع ترتزف و دون چوان. بعد ماخلص العرض التانى موليير ادرك إن شعبيتها بتقل عند الجمهور فإبتدا يكتب كومييا جديده سماها " دكتور رغم أنفه ". رغم كده نقاد كبير بيعتبروا " عدو البشر " أحسن مسرحيات موليير. فولتير وصف " عدو البشر بإنها " كوميديا اتعملت عشان الأذكيا من الناس، يعنى الصفوه، مش عامة الناس ". الكوميديات التلاته " ترتوف " و " دون چوان " و " عدو البشر " بيمثلوا ثلاثيه ضد النفاق و اللامساواه و طوايف النبلا المبتذلين و رجال الدين المنافقين و مساوىء انسانيه كتيره.

فضل موليير يألف و يمثل و ما بين 1667 و سنة وفاته 1673 قدم 13 مسرحيه من تأليفه. مابين 1666 و 1668 عرض مسرحيات " عدو البشر " ، و " طبيب رغم أنفه " ، و " ميليكيرت Mélicerte " ، و " الرعوية الكوميدية Pastorale comique " ، و " السيسيلى ( الصقلى )، أو الحب هو الدوا Le Sicilien ou l'Amour peintre " ، و " أمفيتريون Amphitryon " ، و " چورج داندان، أو الزوج الحائر George Dandin ou le Mari confondu ".

أخر مسرحيه عرضها سنة 1668 كانت " البخيل، أو مدرسة الكذب L'Avare ou L'École du mensonge " اللى اتقدمت أول مره فى 9 سبتمبر 1668 ، و بيتقال انه استوحى شخصية بطلها البخيل من شخصية أبوه اللى كان معروف بالبخل و الفظاظه. كوميديا " البخيل " صورت طبع البخل بعمق بطريقه فيها استهزاء و تهكم و لولا انها كانت كوميديه كانت ممكن تتحول لدراما للشر. بطل الكوميديا " هارپاجون Harpagon " اللى قام بدوره موليير ، شخص صعب ما اتبقيتش فيه خصال انسانيه و سيطر عليه الجشع و حب الفلوس. الخصلتين اللى سيطروا عليه كانوا جمع المال و البخل لدرجة انه لما عاز يتجوز شابه صغيره قعد يحسب فيها بطريقه بينت إن جشعه و بخله كانوا اقوى من اللى عايزه. نموذج شخصية هارباجون بتوضح طريقة موليير النموذجيه فى بناء شخصياته اللى بتسيطر على كل شخصيه منهم خصله واحده معينه أو حاله سيكولوچيه فريده. الخصله المسيطره على هارپاجون كانت البخل. موليير ما قدمش فى أى كوميديا من كوميدياته نقد عميق و ثاقب للبرجوازيه زى ما عمل فى " البخيل " اللى بين فيها ان سلطان المال بيخلق النرجسيه و الانانيه و الغباء الشخصى. المعاصرين استقبلوا المسرحيه ببرود و ده كان سبب وقف عرضها بعد مده قصيره. لكن موليير بسرعه اندمج فى " ترتوف " بعد ما اتسمح بعرضها تانى فى بداية فبراير 1669. اتعرضت " تورتوف " فى تياترو " پاليه رويال " بعد ما اتوقف عرضها خمس سنين و نجحت نجاح كبير بسبب شهرتها و اتملا التياترو كله بالجمهور فى الاربعين مره اللى اتعرضت فيهم، و بطبيعة الحال ابتدا هجوم جديد من القسسه على موليير.

مابين 1669 و 1670 قدم موليير تلت مسرحيات جداد من تأليفه ، " مسيو دى پورسوناك Monsieur de Pourceaugnac " ، و " العشاق العظماء Les Amants magnifiques " ، و " البرجوازى النبيل Le Bourgeois gentilhomme " الأخيره كانت باليه كوميدى لحنه الموسيقار " چان-باپتيست لولى Jean-Baptiste Lully " اتعرض اول مره فى 14 اكتوبر 1670 قدام الملك لويس فى عرض خاص فى " شاتو دى شامبور château de Chambord ". المسرحيه اتعملت بطلب من الملك لويس لإن فى خريف 1669 جت سفاره تركيه لپاريس و ما عجبش الملك السلوك المتعجرف بتاع السفير التركى " سليمان أغا " ، فطلب من موليير و لولى انهم يعملوا كوميديا موسيقيه راقصه يمسخروا فيها الاتراك فعملوا التراچيديا الكوميديه الراقصه دى و طلعوا فيها تشريفات تركيه تفطس من الضحك. قصة المسرحيه ان " مسيو چوردان Monsieur Jourdain " حب انه يعلى مراتبه لمصاف النبلا و يتقرب من البلاط الملكى فقعد يحسن من مستواه الاجتماعى ، فجاب مدرسين مزيكا و رقص و فلسفه و مبارزه يعلموه و جاب خياط يعمله هدوم تظهره بمظهر النبلا ، و فى الغضون دى جماعه من معارفه ضحكوا عليه و قالوله ان ابن الأغا الأكبر سلطان العثمانليه بعد ما سمع عنه الكتير أعجب بيه جداً و بقى نفسه يناسبه بتجويز ابنه من المدموزيل " لوسيل " بنته ، وانه لو افق حا يديه لقب " ماماموشى Mamamouchi " و قالوله ان ده لقب عظيم معناه " باشا " ففرح و اتملى نرجسيه و هما اتنكروا بلبس العثمانليه و نصبوه " ماماموشى ". بعد العرض ما خلص الملك لويس ما قالش رأيه و وقت العشا اللى حضره موليير ما نطقش بكلمه لموليير فإتاخد الموضوع على ان الملك لويس ما عجبتهوش الكوميديا فإبتدت الحاشيه الملكيه تعامل موليير بطريق جافه. موليير عزل نفسه لمدة خمس تيام و قعد يفكر فى سبب فشل الكوميديا لغاية ما اتعرضت تانى مره على لويس. بعد ما خلص العرض التانى خيم الصمت فى الصاله و حس موليير بقلق كبير لغاية ما الملك فتح بقه و قاله : " انا ما قلتلكش رأيى فى المسرحيه بعد العرض الأولانى، بصراحه انا اتفتنت بالعرض، فعلاً يا موليير اقولك ان كل اعمالك اللى اتفرجت عليها ماولدتش عندى بهجه زى البهجه اللى حسيت بيها دلوقتى، مسرحيتك دى فعلاً عظيمه ". كلام الملك خلى موليير يحس براحه كبيره و انهالت عليه التهانى و المدايح من كل جانب. العرض العام للبرجوازى النبيل اتعمل يوم 23 اكتوبر 1670 فى پاريس و نجح نجاح جماهيرى كبير. بتعتبر الكوميديا دى اكتر كوميديا بتضحك عملها موليير.

فى يناير 1671 اتفتحت صالة عرض كبيره قى قصر " تويليرى Tuileries " فى پاريس و اتكلف موليير بعرض مسرحيه موسيقيه جديده فإتعرضت فى 17 يناير مسرحية " پسيشيه Psyché " اللى شارك فى تأليفها موليير و " پيير كورنيل Pierre Corneille " و " فيليپ كوينو Philippe Quinault " و لحن " چان-بابتيست لولى " المسرحيه اللى كانت مليانه مزيكا و عملت " ارماندا " مرات موليير دور پسيشيه و نجحت المسرحيه لكن بعد شويه بدإت تحصل خلافات ما بين موليير و الموسيقار لولى اللى كان من اكتر الموسيقيين المقربين للملك لويس و بعد فتح مسرح " اوپرا " فى باريس اللى " لولى " اتولى اداته زادت المنافسات و المشاكل و انفصل لولى عن موليير بعد ما طلب ان تكون ليه كل الأحقيات لعمل المسرحيات الموسيقيه.

فى بقية سنة 1971 قدم موليير مسرحيتين هما " خباثات اسكاپان Les Fourberies de Scapin " و " كونتيسه اسكارباناس La Comtesse d'Escarbagnas " ، لكن فى 17 فبراير 1672 اتوفت " ماديلينا بيچار " زميلة عمر موليير و اعز صحابه و أم مراته أو اختها و حزن موليير حزن كبير عليها. ماديلينا كانت اعتزلت التمثيل من فتره طويله قبل وفاتها بطلب من الكنيسه و عشان كده تم تشيعها و دفنها من غير مشاكل من الكنيسه و حقق لها موليير وصيتها فإندفنت مع افراد اسرتها المتوفيين فى مدافن كنيسة سانت پول.

فى 11 مارس 1672 قدم موليير لأول مره على خشبة مسرحه كوميدية " النساء العالمات Les Femmes savantes " ، و رغم الحضور الجماهيرى الكبير واجهت المسرحيه دى نفس التجاهل اللى حصل لمسرحية " عدو البشر " لكن مدحها النقاد. المسرحيه دى لمدة 300 سنه بعد عرضها الأول اتعرضت اكتر من 2000 مره على مسرح " كوميدى فرانسيز Comédie-Française ". النساء العالمات كانت مسرحيه موليير قبل الأخيره.

موليير كان فنان نشيط بيكد و بيجتهد عشان يحافظ على فنه و على فرقته. كان هو المدير الفنى للفرقه و هو اللى بيكتب المسرحيات و هو اللى بيقوم بدور البطوله. فى نفس الوقت كان عايش فى مشاكل فى بيته مع مراته و بره بيته مع السلطات و الكنيسه. كل ده انهكه و تعبه ، و نصحه صاحبه " بوالو Boileau " انه يكتفى بالكتابه و يبطل تمثيل لكن موليير رفض و استمر يكتب و يمثل و يجتهد لغاية ما عيى و بقى ضعيف و بيكح بطريقه متقطعه. أخر مسرحياته كانت مسرحية " المريض بالوهم Le Malade imaginaire " ، عرضها أول مره يوم 10 يناير 1673 و اتوفى بالسل الرئوى بعد ما عرضها للمره الرابعه يوم 17 فبراير 1673 و هو عيان جداً و ده كان واضح للجمهور ، لكن خد على نفسه بعد ما رفض وقف المسرحيه و قال ان الممثلين و العمال اللى بيتعيشوا من المسرح مالهمش ذنب و فضل على المسرح لغاية ما خلصت المسرحيه فنقلوه طوالى على البيت و حطوه على السرير و اتضح انه فقد النطق و ابتدا ينزف دم من بقه بعد ما انفجر شريان فى رئته فبعتوا يجيبوا دكتور و قسيس لكن مفيش حد منهم رضى ييجى. و طلب موليير من الموجودين يجيبوا مراته و يشوفوا له حته جبنه ياكلها فأخدوا الشمع و راحوا يدوروا على الجبنه و لما رجعوا لقوه مات. وبكده فقدت فرنسا و البشريه فنان عظيم ما يتعوضش و هو عنده 51 سنه. مات موليير فى قلب پاريس زى ماإتولد فيها. الكنيسه اللى اتهمت موليير بالكفر اتلكأت فى بعتان قسيس قبل وفاته ، و وصل القسيس متأخر بعد ما اتوفى ، و رفضت كنيسة " سانت اوستاش Saint Eustache " انه يندفن زى المسيحيين و اتعقد الموضوع فإضطرت مراته انها تستنجد بلويس ملك فرنسا نفسه عشان يتدخل عند كبير الأساقفه ، و نجحت مساعى الملك لكن الكنيسه اشترطت انه يندفن بالليل و من غير طقوس و لا صلا على الجثمان. اتدفن موليير بعد أربع تيام من وفاته فى مدافن " سانت چوزيف Saint Joseph " المخصصه لدفن المنتحرين و الأطفال اللى ماتوا قبل ما يتعمدوا. فى سنة 1817 اتنقلت رفات موليير لـ" مدافن بير لاشيس Cimetière du Père-Lachaise".

موليير كإنسان كان معروف بالكرم لدرجة السخاء و كان بيساعد ناس كتيره و ليه مواقف بتبين إنه كان بيعطف على الشحاتين. و كفنان بيستحق مكان بارز بين عظماء الفن مش على مستوى فرنسا أو اوروبا بس لكن على المستوى العالمى. اتعرف موليير كمسرحى عظيم لكن قبل كل حاجه كان ممثل قدم روحه و كل حياته لخدمة المسرح. وعشان يواصل مسرحه كان لازم يلم شمل الممثلين فى فرقه واحده بيسودها الفن و الوئام و ده مع انظباط كبير. أدبا كتير من اللى عاصروا موليير فى القرن السبعتاشر كانوا مشاهير و كتبوا كوميديات و كان منهم راسين و كورنيل و لافونتين و سيرانو و غيرهم ، لكن مفيش حد منهم عرف المسرح زى موليير. لموليير بس بيرجع الفضل فى تأسيس و ترسيخ قواعد الكوميديا الشعبيه المهتمه بالترويح على الناس و اضافة جو الحب ما بينهم. موليير هو اللى أسس " الكوميديا الرفيعه " و فتح ليها صفحه فى التاريخ على مستوى عالمى.

مع ان موليير كان ميال للتراچيديا و كان بده يبقى ممثل تراچيدى لكن هو اللى اسس الفن الكوميدى الحقيقى فى فرنسا اللى اتنقل لبقية المسارح فى العالم. جسم موليير و خلقته و وشه كانوا كوميديين و ما كانوش ينفعوا للتراچيديا اللى بتميل ليها اذواق الناس من حيث الشكل المتجهم و الصوت العالى. بره المسرح موليير ما كانش كتير الكلام أو مبتهج بطريقه فوق العاده و كان ضحكه قليل ، لكن كفنان كانت ليه القدره على التقليد و اضحاك المتفرجين و خلق المواقف من مجرد حوادث بسيطه. شخصيات كوميدياته المهمه كانوا بالظبط ممثلين فرقته و حتى هو نفسه لما عيى و مات كان بيمثل دور راجل عيان. الممثل اللى كان جوا موليير كان بيخليه يكتب ( بسرعه ) اللى هو قادر يمثله ، فإدا لنفسه ادوار الراجل حاد الطباع ، و الخدام ، و الجوز المتسلط ، و البرجوازى الأحمق ، و الراجل العجوز اللى بيؤمن بالخرافات.

كتب موليير حوالى 30 مسرحيه أحسنهم " المتحذلقات السخيفات " ، و " ترتوف " ، و " عدو البشر " ، و " البرجوازى النبيل " ، و " النساء العالمات ، و " البخيل " ، و " المريض بالوهم ".

المسرح الروسى كان من أهم المسارح اللى أثر فيها موليير بره فرنسا ، و بيقول الناقد الروسى " س.أ. فيجرييف " إن موليير بيعتبر اجنبى بالنسبه للروس شكلياً بس ، لكن روحانياً كان من الكتاب اللى دخلوا فى الوعى الأدبى الروسى. المسرح الروسى عرض مسرحيات لموليير من سنة 1678 ، و على امتداد القرن التمنتاشر كانت مسرحيات موليير بتتمثل على خشبة المسرح فى روسيا. شاعر روسيا الكبير بوشكين كان بينصح الأديب جوجول بقراية مسرحيات موليير و كتب يقول عن مسرحية ترتوف " ترتوف الخالده .. دى عباره عن عظمه كوميديه ". و تولستوى كتب : " موليير بقت شعبيته عالميه و عشان كده استحق لقب الفنان الرائع للفن الجديد ".

مصر عرفت موليير من أواخر القرن التسعتاشر و حصل اقتباس لمسرحياته ساهم بشكل كبير فى تطوير المسرح المصرى و الأدب المصرى الحديث بوجه عام. مع ان شخصيات موليير كانت فرانساويه ما بيظهرش بينهم اجانب فيه مسرحيات ظهرت فيها شخصيات مصريه.

فى فرنسا نفسها موليير اتقدر بعد وفاته مش وقت حياته و قال عنه فولتير : " موليير - لو ممكن يتقال - مشروع اللباقه فى العالم ". الاكاديميه الفرنساويه اللى بتسمى الكتاب الكبار " خالدين " و هما لسه عايشين و بعدين منهم ما بيعتبروش كده بعد وفاتهم اتجاهلت موليير فى حياته لكن بعد ما مات اجبرها على تخليده فعملتله تمثال نصى مكتوب تحته : 


</doc>
<doc id="26181" url="https://arz.wikipedia.org/wiki?curid=26181" title="كنيسة القديسين">
كنيسة القديسين

كنيسة القديسين مار مرقس الرسول و البابا بطرس خاتم الشهداء ، هى كنيسه للأقباط الارتودوكس فى شارع خليل حمادة فى حى سيدى بشر فى مدينة اسكندريه فى مصر. اتبنت الكنيسه سنة 1971 بفكره من الاب القمص بيشوى كامل كاهن كنيسة مار جرجس فى حى سبورتنج ، و القمص مينا أفا مينا وكيل البطريركيه فى اسكندريه ، ان تبقى فيه كنيسه فى حى سيدى بشر لخدمة سكان الحى من الأقباط الأرتودوكس. بعد القمصين ما دوروا على حته ارض تنفع للبنا لقيوا حتة ارض فى شارع خليل حمادة سعرها 9 تلاف جنيه فقرروا انهم يشتروها و يبنوا الكنيسه عليها. الارض كانت مساحتها حوالى 900 متر و كان متاخد لها تصريح بنا ورشة تصنيع بلاط ، و كانت عباره عن تل صغير عالى من الناحيه الشرقيه و حواليه شوية تلال صغيره على جهة البحر و شوية عمارات.

اتبنت الكنيسه و اتسمت كنيسة القديسين مار مرقس الرسول و الأنبا بطرس خاتم الشهداء تبركاً بالقديسين ، و اتعمل اول قداس فيها فى يوم 21 يوليه 1971 و اترأس القداس الأنبا مكسيموس مطران القليوبيه بحضور القمص بيشوى كامل. من الوقت ده بقت الكنيسه بتلعب دور كبير فى خدمة المسيحيين فى حى سيدى بشر و اسكندريه كلها اللى بيروحوها للصلا و سماع المواعظ.

فترة سبعينات القرن العشرين شافت نمو التطرف الدينى فى مصر و ظهور جماعات اسلاميه متطرفه و متعصبه دينياً اتميزت نشاطاتها بالتعصب و الكراهيه و العنف . و مع مرور الايام انتشر الفكر المتعصب فى مصر و دخلت مصر افكار متطرفه خلقت طايفه من المتعصبين المسلمين بميول اجراميه و حصلت اعتداءات على المسيحيين المصريين و على السياح الأوروبيين و الرئيس انور السادات اتقتل سنة 1981 على ايد متطرفين مسلمين. كنيسة القديسين نفسها اتعرض زوارها وقت قداس الجمعه لإعتداء من متعصب اسلامى فى ابريل 2006 هاجمهم بسكينه و قتل راجل عنده 67 سنه و جرح 17 واحد.

فى يوم 1 يناير 2011 بعد حلول السنه الجديده بعشرين دقيقه اتعرضت الكنيسه لهجوم اجرامى و عمليه ارهابيه تفجيريه فظيعه اتقتل فيها 21 واحد و واحده و اتجرح عشرات من زوار الكنيسه و الناس اللى كانت ماشيه فى الشارع. العمليه الاجراميه اللى وضحت التحقيقات انها انتحاريه عن طريق واحد شايل متفجرات بتعتبر اول عمليه بالمنظر ده تحصل فى تاريخ مصر. سبق حصول العمليه الارهابيه تهديدات ضد المسيحيين فى مصر ، و براها من منظمات مش مصريه فى نوفمبر 2010 بعد اعتداء على كنيسة " سيدة النجاة " فى بغداد ، و سبقها حالة احتقان جامده ما بين المتعصبين المسلمين و المسيحيين فى مصر اللى من اسبابه انتشار التعصب الدينى و فتاوى التكفير ضد الكتاب و المفكرين و التحريض على مسيحيين مصر.

فى تطورات لاحقه وضحت اجهزه اعلاميه مش مصريه إن منظمة القاعده عن طريق " دولة العراق الاسلامية " ادت امر بضرب كنيسة القديسين قبل العمليه بإسبوعين و ان ده ظهر على موقع تابع للتنظيم.

فى 23 يناير 2011 أعلنت السلطات المصريه إن التحقيقات وصلت لإن منظمه فلسطينيه اسمها " جيش الاسلام هى المسئوله عن الإعتداء الإرهابى.





</doc>
<doc id="26182" url="https://arz.wikipedia.org/wiki?curid=26182" title="الارهاب فى مصر">
الارهاب فى مصر

و بيعتقد إن أيمن الظواهرى ، و هو طبيب مصرى و زعيم جماعة الجهاد الإسلامى المصرية هو من مدبرين عمليات القاعدة و هى منظمه مش مصريه و ما بتشتغلش من مصر . و فيه سبع مصريين من اصل 22 شخص محطوطين على لستة اخطر المطلوبين پتاعة مكتب التحقيقات الفيدرالى فى امريكا.

بيعتقد إن سنة 1943 شكلت الجماعة الاسلامية اللى اسمها الإخوان المسلمين "جهاز سرى" على شكل منظمة مستقلة للنشاط شبه العسكرى تحت السلطة المباشرة لرئيس الإخوان المسلمين الشيخ حسن البنا .

سنة 1948 قتل فريق من الجهاز السرى قاضى الاستئناف أحمد الخازندار انتقاما منه علشان أصدر "حكم قاسى" ضد عضو من أعضاء جماعة الاخوان المسلمين. أحمد الخازندار كان موالس مع الحكومات اللى كان بيعينها الاحتلال الانجليزي اللى كان حيتجنن من الأخوان و نشاطاتهم الفدائية ضد جنود بريطانيا فى قناة السويس.

بعد انتصار إسرائيل سنة 1948 على الجيوش العربية يعتقد الجهاز السرى ولع نار فى بيوت يهود فى القاهرة فى يونيه 1948 و فى مخازن مملوكة ليهود فى يوليه فى القاهرة . وفيه ناس تانية قالت ان اسرائيل هى اللى دبرت ده علشان تجبر اليهود المصريين على ترك بيتهوم و الهرب لاسرائيل.

بعد ثورة 23 يوليه 1952 بقيادة جمال عبد الناصر إتلغا النظام الملكى المصرى. يوم 26 اكتوبر 1954 قالت الحكمومة ان عضو فى جماعة الاخوان المسلمين حاول يقتل الرئيس جمال عبد الناصر وفيه ناس صدقتهم، و ناس تانية قالت ان دى كانت مسرحية متدبرة من الحكومة عاملها جمال عبد الناصر علشان يقصى حلفاؤة الأخوان من المشاركة فى الحكم و ينفرد بيه هو والضباط والعساكر. المهم ان بسبب ده اتسجن الالاف من اعضاء الاخوان المسلمين و إتعدم ستة من ابرز قادتها.

كان فيه عملية سرية تحت إشراف الاستخبارات العسكرية الاسرائيلية لزعزعة استقرار حكومة جمال عبد الناصر فى صيف 1954 من خلال التفجيرات الإرهابية المصرية ، ضد مصالح امريكانية و البريطانية والمرافق الحكومية.

فى تمانينات و تسعينيات القرن العشرين ، ،بقت هجمات الإرهاب فى مصر أصبحت أكتر عدد و أشد فى الشراسه ، و استهدفت المسيحيين الأقباط و السياح الاجانب ، و المسؤولين الحكوميين. فى أول عشر سنين من القرن الواحد و عشرين قلت الهجمات.

الاتجاه ده تفاجأ بعض الأجانب اللى اعتقدوا إن مصر كبلد بترحب بالأجانب بمودة شديده و بتفضل" سماحة الإسلام ".بعض العلما و الكتاب العلمانيين قالو إن الاتجاه ضد المسيحيين الأقباط و السياح الأجانب كان بسبب الكاتب الإسلامي سيد قطب اللى قالوا ان كتاباته بقت مصدر إلهام لموجة الهجمات الجديدة .سيد قطب إتعدم سنة 1967 بعد ما قالت الحكومة انه بيعمل مؤامرة علشان قتل عبد الناصر.

يوم 18 ابريل 1974 اقتحم 100 من اعضاء "منظمة التحرير الاسلامى" مستودع الكلية الفنية العسكرية فى القاهرة ، واستولواعلى أسلحة و عربيات. بقيادة صالح سريه و كان أملهم قتل الرئيس أنور السادات و غيره من كبار المسؤولين المصريين—اللى كانو بيحضر حدث رسمى فى مبنى مجاور بتاع الإتحاد العربي الاشتراكي و الاستيلاء على مبانى الاذاعة والتلفزيون ، وإعلان ولادة جمهورية مصر الاسلامية. و إتقتل 11 و إتجرح 27 فى محاولة قوات الامن اعتراض المتآمرين قبل ما يطلعو من الأكاديمية. و اعتقل 95 اعضاء "منظمة التحرير الاسلامى و إتحاكمو. وأدين 32. و إتعدم اتنين منهم.

يوم 3 يوليه 1977 ، خطفت مجموعة التكفير والهجرة محمد الدهبى الوزير السابق المصرى محمد الدهبى. و كان على رأس المجموعة شكرى مصطفى ، و سموا نفسهم جماعة المسلمين. مطالبها فى مقابل الافراج عن الدهبى الافراج عن 60 من اعضاء التكفير والهجرة من السجن ، و تقديم الاعتذارات العامة عن الأخبار السلبية عن المجموعة ، و نشر كتاب مصطفى ، و 200،000 جنيه مصري نقدا.

و بدل من تلبية مطالبهم ابتدت الصحافة نشر "لسته طويلة من المخالفات و الجرايم المنسوبة للمجموعة." بعد اربع ايام من الاختطاف ،إتلقت جثة الدهبى . و قتل الدهبى ضايق كتير من المصريين و عمل البوليس غارات واسعة و اعتقلو 410 من اعضاء الجماعة و دول كانو معظم الاعضاء.

سنة 1981 ، وافق الشيخ عمر عبد الرحمن إنه يكون مفتى تنظيم الجهاد اللى كانت أصل حركة الجهاد الاسلامى المصرية و تنظيم القاعدة . و أصدر فتوى بتشجع سرقة و قتل الأقباط علشان تمويل و تقوية الجهاد. الشيخ عمر عبد الحمن هرب امريكا و عاش هناك لكن بعد فتره اتقبض عليه و اتسجن هناك بعد محاولة تدبير تفجيرات فى امريكا.

الرئيس انور السادات اتقتل سنة 1981 على ايد متطرفين مسلمين و بالتزامن مع اغتيال السادات ، إبتدا تنظيم الجهاد تمرد فى أسيوط فى صعيد مصر . و سيطر المتمردين على المدينة كام يوم فى 8 اكتوبر 1981 قبل ما الحكومة استعادت السيطره. و إتقتل 68 من البوليس و عساكر الجيش فى القتال ، لكن احكام سجن المسلحين كانت خفيفة نسبيا. معظمهم ما إتحبسش إلا تلات سنين فى السجن.

يوم 5 اكتوبر 1985 ، فتح عسكرى بوليس مصرى اسمه سليمان خاطر النار من مدفع رشاش على مجموعة من المصطافين الاسرائيليين و قتل تلاته بالغين و اربع اطفال صغار فى راس برقا فى سينا.

يوم 4 فبراير 1990 إتعرض أتوبيس فيه سواح اسرائيليين فى مصر لهجوم. و إتقتل تسع اسرائيليين و اتصاب 16 . وكان ده رابع هجوم على سياح اسرائيليين فى مصر من ساعة توقيع معاهدة السلام. الهجوم ، و نفذته اعضاء حركة الجهاد الاسلامى الفلسطينية ، وإتقتل فيه 11 شخص منهم تسع اسرائيليين و اتجرح 17 تانييين منهم 16 اسرائيلى.

فى أغسطس 2006 انقلب أتوبيس فى سيناء ، و مات فيه 11 من العرب الاسرائيليين ، و بيعتقد أنه انقلب عمدا مع سبق الإصرار كهجوم إرهابى بسبب الأدلة اللى إتجمعت ، بما فيها اسلوب كلام سواق الأتوبيس لأنه كلم الواح بطريقه مهينة و هاجمهم بسبب إنهم عرب و اسرائيليين .
فى 12 اكتوبر 1990 ،حاولت جماعة الجهاد الإسلامى المصريه اغتيال وزير الداخلية المصرى عبد الحليم موسى لكنهم اغتالوا رئيس مجلس الشعب المصرى رفعت المحجوب لاختلاط المواكب السياره فى نفس الوقت .

مدبحة الدير البحرى او مدبحة الاقصر , هى عملية ارهابية حصلت فى 17 نوفمبر 1997
ف الدير البحرى فى مصر.العملية دى اتسببت فى قتل زوار كتير للدير البحرى . العملية دى ضربت السياحة فى مصر لفترة مش صغيرة و كمان اثرت بشكل سلبى على الاقتصاد المصرى. 
ابتدت العملية حوالى الساعة 8:45 الصبح ف يوم 17 نوفمبر 1997, وقت ما هاجم 6 مسلحين برشاشات و سكاكين ,متنكرين و لابسين لبس الامن, و قتلوا 62 زاير و اصابوا اكتر من 26 واحد و كل دا حصل فى 45 دقيقة.و بعد كدا استولوا على اتوبيس و حصل اشتباك منهم و بين البوليس المصرى و لقوهم فى كهف بعد ما انتحروا كلهم بعد ما يئسوا من المقاومة. 
الاتهمات اتوجهت للجماعة الاسلامية على مسئوليتها عن العملية و دا اكده تصريح واحد من قادتها رفاعى طه مسؤليته عن العملية , بس بعد كدا طلع قيادى تانى و نفى مسؤلية الجماعة الاسلامية بالحادثة
وصل عدد القتلى ل 62 زائر منهم 4 مصريين و 58 سائح اجنبى (36 سويسرى , 10 يابانيين, 6 بريطانيين(منهم طفلة صغيرة عندها خمس سنين) و 4 المان و كولومبى و فرنساوى). و اتصاب فى الحادثة دى 9 مصريين و 12 سويسرى و اتنين المان و فرنساوى.

العملية دى اثرت على العلاقة بين مصر و سويسرا اللى اغلب القتلى و المصابين من مواطنيها, بسبب رفض مصر مطالب سويسرا بصرف تعويضات كبيرة للضحايا.

الرئيس المصري حسني مبارك حط جزء من اللوم عن الهجمات على بريطانيا العظمى علشان منحت اللجوء السياسي لقادة الجهاد المصريين.

تفجيرات سينا سنة 2004 ء كانت تفجيرات استهدفت تلات هجمات بسيارات سياحية على فنادق فى شبه جزيرة سيناء ، مصر ، يوم 7 اكتوبر 2004. وقتلت الهجمات 34 شخص و اتصاب 171 . الانفجارات حصلت فى هيلتون طابا فى طابا و المعسكرات اللى بيستخدمها الاسرائيليىن فى راس شيطان .

فى هجوم طابا ساق الإرهابى لورى فى بهو فندق هيلتون طابا وانفجر فإتقتل 31 شخص و اتصاب حوالى 159 و انهار عشر ادوار من الفندق بعد الانفجار.

هجمات ابريل 2005 كانت تلات حوادث متصلة فى القاهرة يوم 7 ابريل و 30 ابريل 2005.

هجمات شرم الشيخ كانت سلسلة من الهجمات بالقنابل يوم 23 يوليه 2005 ، واستهدفت منتجع شرم الشيخ ، فى الطرف الجنوبي من شبه جزيرة سيناء . إتقتل تمانية وثمانين شخص و اصيب أكتر من 150 بسبب إلانفجارات

مدبحة نجع حمادى ، مدبحه اتعملت ليلة 7 يناير 2010 جنب مطرانية نجع حمادى فى محافظة قنا راح ضحيتها ست مصريين مسيحيين و حارس مسلم غير عدد من الجرحى بعد ما اتفتحت عليهم النيران بشكل عشوائى و مكثف من عربيه و هما طالعين من قداس الاحتفال بعيد ميلاد المسيح. الأنبا كيرلس اسقف نجع حمادى نجى بعد ما رمى نفسه ع الارض وقت اطلاق النار. صرحت المصادر إن اللى ارتكبو الجريمه تلت اشخاص هما : محمد احمد حسين و هنداوى محمد و قرشى ابو الحجاج.

أصدر الأنبا كيرلس قرار بإلغاء الاحتفالات وإعلان الحداد فى المدينه ، وقال لـجورنال «المصرى اليوم» إنه كان المستهدف شخصياً من الجناه، لرفضه الصلح فى أحداث فرشوط الاخيره، ومطالبته بتعويض المسيحيين المتضررين من الحادث.

اتشيعت جنازة اللى اتقتلو من كنيسة القديس ماريو حنا حبيب فى نجع حمادى و حصلت احتجاجات من المسيحيين و طالبو بإقالة محافظ قنا مجدى ايوب المحافظ المسيحى الوحيد فى مصر و اتدخل البوليس و اتجرح خمستاشر من المتظاهرين.

يوم 8 يناير أعلن البوليس انه تم القبض على المجرمين التلاته بعد ما استسلمو للقوات اللى حاصرتهم و ضيقت عليهم الخناق. و ذكرت المصادر ان التلاته مجرمين سوابق.

جاءت هذه الأحداث بعد احتجاجات كبيرة فى محافظة قنا من المسلمين لاغتصاب فتاة مسلمة على يد احد المسيحيين المتطرفين

تفجيرات سينا سنة 2004 ء كانت تفجيرات استهدفت تلات هجمات بسيارات سياحية على فنادق فى شبه جزيرة سيناء ، مصر ، يوم 7 اكتوبر 2004. وقتلت الهجمات 34 شخص و اتصاب 171 . الانفجارات حصلت فى هيلتون طابا فى طابا و المعسكرات اللى بيستخدمها الاسرائيليىن فى راس شيطان .

فى هجوم طابا ساق الإرهابى لورى فى بهو فندق هيلتون طابا وانفجر فإتقتل 31 شخص و اتصاب حوالى 159 و انهار عشر ادوار من الفندق بعد الانفجار.
هجمات ابريل 2005 كانت تلات حوادث متصلة فى القاهرة يوم 7 ابريل و 30 ابريل 2005.

فى يوم 1 يناير 2011 بعد حلول السنه الجديده بعشرين دقيقه اتعرضت الكنيسه لهجوم اجرامى و عمليه ارهابيه تفجيريه فظيعه اتقتل فيها 21 واحد و واحده و اتجرح عشرات من زوار الكنيسه و الناس اللى كانت ماشيه فى الشارع. العمليه الاجراميه اللى بيتقال انها انتحاريه بتعتبر اول عمليه بالمنظر ده تحصل فى تاريخ مصر. سبق حصول العمليه الارهابيه تهديدات ضد المسيحيين فى مصر ، و براها من منظمات مش مصريه فى نوفمبر 2010 بعد اعتداء على كنيسة " سيدة النجاة " فى بغداد ، و سبقها حالة احتقان جامده ما بين المتعصبين المسلمين و المتعصبين المسيحيين فى مصر اللى من اسبابه انتشار التعصب الدينى و فتاوى التكفير ضد الكتاب و المفكرين و التحريض على مسيحيين مصر.

فى تطورات لاحقه وضحت اجهزه اعلاميه مش مصريه إن منظمة القاعده عن طريق " دولة العراق الاسلامية " ادت امر بضرب كنيسة القديسين قبل العمليه بإسبوعين و ان ده ظهر على موقع تابع للتنظيم.

فى 23 يناير 2011 اعلنت سلطات التحقيق المصريه إن اللى دبر العمليه الارهابيه هى منظمة جيش الاسلام الفلسطينى و هى منظمه فلسطينيه من غزه ، و ان الارهابى اللى دبر العمليه فى مصر مصرى متطرف اسمه " احمد لطفى ابراهيم " من مواليد 1984 فى اسكندريه مرتبط بالتنظيم الفلسطينى و كان اتسلل فى سنة 2008 لغزه بعد ما اقتنع بفكرها عن طريق مواقع على الانترنت و اقنعوه بإن الاعتداء على كنايس و معابد المسيحيين و اليهود جهاد ، و لما رجع مصر استمر يتواصل مع التنظيم الفلسطينى و اتكلف سنة 2010 برصد دور العباده المسيحيه و اليهوديه كتمهيد لتنفيذ عمليه ارهابيه ضدها. فى اكتوبر 2011 بلغ التنظيم عن طريق الانترنت ان فيه امكانيه لتنفيذ عمليه ضد كنيسة القديسين او كنيسة مكسيموس فى حى سيدى بشر فى اسكندريه جنب البيت اللى بيسكن فيه و كمان معبد يهودى فى المنشيه و عمل صور لكنيسة القديسين و بعتها للتنظيم ، فكلفه التنظيم بإنه يلاقى شقه عشان يسكن فيها اللى حا يقوموا بالعمليه و كمان يشوفلهم عربيه لاستخدامها فى عملية التفجير ، لكن اقترح عليهم تنفيذ العمليه بالاسلوب الانتحارى و بعدين خرج من مصر لعمل عمليه جراحيه فى ودنه. فى ديسمبر 2011 بلغه التنظيم انهم دفعوا بعناصر لتنفيذ العمليه و بعد ما تمت العمليه و استشهد عشرات من الأبرياء فى الكنيسه هناه مسئول من تنظيم جيش الاسلام الفلسطينى بنجاح العمليه و شكروه على دوره. تنظيم جيش الاسلام الفلسطينى اتهم قبل كده بمشاركته فى التفجيرات الارهابيه فى سينا سنة 2006 و 2007.
بعد ثورة 25 يناير أثبتت التحقيقات أن وزير الداخلية حبيب العادلي كان وراء تفجير كنيسة القديسين. وأن كل ما تم نشره كان مجموعة من التضليلات لزيادة احتقان الشارع المصري



</doc>
<doc id="26184" url="https://arz.wikipedia.org/wiki?curid=26184" title="تفجير كنيسة القديسين فى اسكندريه">
تفجير كنيسة القديسين فى اسكندريه

تفجير اسكندريه 2011 او تفجير كنيسة القديسين ، عملية ارهابيه حصلت فى مدينة اسكندريه , مصر و سط الاحتفالات بليلة راس السنه. بعد حلول السنه الجديده بعشرين دقيقه حصل انفجار قدام كنيسة القديسين فى منطقة سيدى بشر. العملية الارهابية دى وقعت 21 قتيل و حوالى 97 مصاب. بتعتبر اول عملية ارهابيه بالمنظر دا تحصل فى تاريخ مصر.قبل العملية بفتره تنظيم القاعده قام باستهداف كنيسة فى بغداد و هدد الكنايس فى مصر بنفس الحاجة لو , بحسب كلامهم , مافرجوش عن ستات اسلموا, و روجوا و شجعوا التعصب الدينى و قبل التفجير باسبوعين نزل على سايت سلفى متطرف دعوة لتفجير الكنايس فى مصر و عناوين اكتر من كنيسه منهم كنيسة القديسين و الطرق و الاساليب اللى ممكن يتعمل بيها المتفجرات.العملية عملت صدمة فى مصر و فى العالم كله.

فى تطورات بعد كده وضحت اجهزه اعلاميه مش مصريه إن منظمة القاعده عن طريق " دولة العراق الاسلامية " ادت امر بضرب كنيسة القديسين قبل العمليه بإسبوعين و ان ده ظهر على موقع تابع للتنظيم.

وزير داخلية مصر حبيب العادلى صرح فى 5 يناير 2011 بإن التفجير ما حصلش بعربيه مفخخه زى ما كان معتقد لكن عن طريق عبوه ناسفه كان شايلها اللى ارتكب الجريمه.

فى 23 يناير 2011 اعلنت سلطات التحقيق المصريه إن اللى دبر العمليه الارهابيه هى منظمة جيش الاسلام الفلسطينى و هى منظمه فلسطينيه من غزه ، و ان الارهابى اللى دبر العمليه فى مصر مصرى متطرف اسمه " احمد لطفى ابراهيم " من مواليد 1984 فى اسكندريه مرتبط بالتنظيم الفلسطينى و كان اتسلل فى سنة 2008 لغزه بعد ما اقتنع بفكرها عن طريق مواقع على الانترنت و اقنعوه بإن الاعتداء على كنايس و معابد المسيحيين و اليهود جهاد ، و لما رجع مصر استمر يتواصل مع التنظيم الفلسطينى و اتكلف سنة 2010 برصد دور العباده المسيحيه و اليهوديه كتمهيد لتنفيذ عمليه ارهابيه ضدها. فى اكتوبر 2011 بلغ التنظيم عن طريق الانترنت ان فيه امكانيه لتنفيذ عمليه ضد كنيسة القديسين او كنيسة مكسيموس فى حى سيدى بشر فى اسكندريه جنب البيت اللى بيسكن فيه و كمان معبد يهودى فى المنشيه و عمل صور لكنيسة القديسين و بعتها للتنظيم ، فكلفه التنظيم بإنه يلاقى شقه عشان يسكن فيها اللى حا يقوموا بالعمليه و كمان يشوفلهم عربيه لاستخدامها فى عملية التفجير ، لكن اقترح عليهم تنفيذ العمليه بالاسلوب الانتحارى و بعدين خرج من مصر لعمل عمليه جراحيه فى ودنه. فى ديسمبر 2011 بلغه التنظيم انهم دفعوا بعناصر لتنفيذ العمليه و بعد ما تمت العمليه و استشهد عشرات من الأبرياء فى الكنيسه هناه مسئول من تنظيم جيش الاسلام الفلسطينى بنجاح العمليه و شكروه على دوره. تنظيم جيش الاسلام الفلسطينى اتهم قبل كده بمشاركته فى التفجيرات الارهابيه فى سينا سنة 2006 و 2007. ماحدش عارف مصداقية التحقيقات دى و كل الموضوع اتقفل بعد ثورة 25 يناير 2011 من غير ماتتثبت أى حاجه على حد و من غير التوصل لمين بالظبط اللى نفذ العمليه الارهابيه.



</doc>
<doc id="26189" url="https://arz.wikipedia.org/wiki?curid=26189" title="اضطهاد الاقباط">
اضطهاد الاقباط

اضطهاد الاقباط ، هى عمليات تعسفيه اخدت اشكال قمعيه كتيره عبر تاريخ الاقباط فى مصر و حصلت بشكل منظم عن طريق الدوله الحاكمه بفرض قوانين و ضرايب و عقوبات مجحفه او عن طريق اشخاص و جماعات بيعانوا من التعصب الدينى. الأقباط فى الاصل هما المصريين لكن كلمة قبطى بقت بتدى معنى مسيحى مصرى بعد فتره من الغزو العربى لمصر سنة 641 و اعتناق مصريين للاسلام فبقت كلمة قبطى بتتقال عن المصرى المسيحى لتمييزه عن المصرى المسلم. قبل دخول الاسلام مصر عانى المسيحيين المصريين من اضطهاد اللى اضطهدوا المسيحيين فى امبراطوريتهم بشكل عام ، و بعد تحول البيزنطيين للمسيحيه استمر اضطهاد المسيحيين المصريين اللى على المذهب اليعقوبى بسبب اختلافات لاهوتيه مع البيزنطيين الملكيين. بعد ما غزا العرب مصر و طلعوا البيزنطيين منها بالكامل سنة 645 بدأ عصر جديد من التعسف و الاضطهاد. الإضطهاد ما بداش طوالى بعد احتلال العرب لمصر لإن بطبيعة الحال كل المصريين فى الوقت ده كانوا مصريين و اهتمام العرب كان كله منصب على نهب غلة مصر و فلوس المصريين فوصلوا النيل للبحر الاحمر عن طريق قناه قديمه جددوها كان قناة تروجان لنقل الغله للجزيره العربيه عن طريق البحر ، و عملوا ضرايب راس على كل المصريين عشان يملوا بيها خزنتهم ، لكن بعد كده بعد ما المصريين بقوا مسيحيين و مسلمين ابتدت الضغوط تتحط على المسيحيين اللى انفردوا بتسمية اقباط كجماعه ، و فضل الاضطهاد يكتر شويه شويه لغاية ما زاد حجمه بشكل مريع تحت الحكم الاموى اللى فرض ضرايب راس ( جزيه ) مجحفه على الاقباط و لما ثاروا على الاوضاع رد الامويين و من بعدهم العباسيين بعمليات قمع و تنكيل.

الاقباط بيشكلو حوالى 15-20 ٪<ref name="The world factbook/Egypt/"></ref><ref name="U.S.Dept of State/Egypt"></ref><ref name="FCO/Egypt/"></ref><ref name="LOOKLEX Encyclopedia/Egypt/Religions&Peoples"></ref><ref name="msn encarta/Egypt"></ref> من سكان مصر—يعنى أكبر اقلية دينية فى البلد.

فى حين إن الأقباط قاسو من حالات الاضطهاد طول تاريخهم ،لاحظت جماعات حقوق الانسان "التعصب الديني المتزايد" و العنف الطائفي ضد الأقباط المسيحيين فى السنوات الاخيرة ، وعدم قيام الحكومة المصرية بالتحقيق بشكل فعال و الاسلوب الواجب او محاكمة المسؤولين عن الاضطهاد . .

دقلديانوس Diocletianus كان امبراطور رومانى حكم في الفترة من 20 نوفمبر 284 لحد 1 مايو 305 كان بيعذب المسيحيين فوقع اضطهاد شديد على الاقباط في مصر فاتخذوا من سنة 284 م تاريخ توليةالحكم بداية التقويم قبطى واتسمى حكمه ( عصر الشهدا )

بحلول نهاية القرن الرابع معظم المصريين كانو مسيحيين إما بالفعل أو بالإسم .

الربع الاخير من القرن العشرين و العقد الاول من القرن الواحد و عشرين حصل لأول مرة تدهور فى العلاقات بين المسلمين والاقلية القبطية فى مصر. و ده بيتشاف كل يوم فى حاجات مش بس زى إهانة اطفال المسلمين للكهنة الأقباط و لكن فى الأحداث الخطيرة أكبر من ده بكتير زى الهجمات على الكنايس والأديرة و البيوت و القرى والمحلات التجارية القبطية ، و خصوصا فى صعيد مصر خلال التمانينات و التسعينات . و بيعتقد ان من 1992 لحد 1998 قتل الاسلاميين المتطرفين فى مصر 127 واحد و واحده من الأقباط.

بحلول نهايةالتسعينات ، فى محافظة المنيا اللى تعتبر مركز قبطى قديم اتحرق "خمس كنايس و إتنين من المنظمات الخيرية و 38 شركه بيملكها أقباط " على إيد "عصابات من الشبان المسلمين شايلين قضبان حديد الزجاجات الحارقة و بييصيحو `الله أكبر!` ". و فيه اتهامات للبوليس بإنه ساعد المهاجمين فى بعض الحالات..

فى مايو 2010 ، نشرت صحيفة وول ستريت جورنال تقرير عن زيادة "موجات من هجمات الغوغاء" من جانب المتشددين المسلمين ضد الأقباط ،و ده اجبر كتير من المسيحيين يهربو من بيوتهم.

بعد ثورة 25 يناير اللى اطاحت بنظام حكم الرئيس حسنى مبارك ازدهر المتطرفين و المتعصبين و اطلقت السلطات مساجين متطرفين من السجون و حصلت اعتداءات على الاقباط وصلت لدرجة ان السلفيين فى محافظة قنا قطعوا ودن راجل قبطى بحجة وجود علاقه بينه و بين ست و انهم بيطبقوا الشرع و حرقوا بيته اللى كان بيأجره.


</doc>
<doc id="26192" url="https://arz.wikipedia.org/wiki?curid=26192" title="القمص بيشوى كامل">
القمص بيشوى كامل

القمص بيشوى كامل ، اسمه الأصلى قبل الكهنوت " سامي كامل اسحق اسعد " ( دمنهور، 6 ديسمبر 1931 - اسكندريه، 21 مارس 1979 ). اتولد فى مدينة دمنهور فى محافظة البحيره فى مصر. راجل دين مصرى كبير كان كاهن كنيسة مار جرجس فى حى سبورتنج فى اسكندريه. اتفوق فى دراسته و اتخرج من كذا كليه و معهد.

كان صاحب فكرة انشاء حضانات فى الكنايس لأطفال الأمهات اللى بيشتغلوا فيها ، و ساهم فى تأسيس كذا كنسيه فى اسكندريه.

بعد ما خلص الثانويه دخل كلية العلوم جامعة اسكندريه و التحق بقسم الجيولوجيا و اتخرج سنة 1951 بتقدير جيد. دخل معهد التربيه العالي للمعلمين و أخد دبلوم تربيه و علم نفس سنة 1952 بتقدير ممتاز وكان ترتيبه الاول على دفعته. اشتغل مدرس كيميا فى مدرسة الرمل الثانويه فى اسكندريه ، و فى سنة 1954 اخد ليسانس اداب فى الفلسفه ، و فى سنة 1956 اخد بكالوريوس العلوم اللاهوتيه من الكليه الاكليريكيه فى اسكندريه و كان الاول على دفعته. اتعين معيد فى معهد التربيه العالى التابع لوزارة التعليم فى اسكندرية سنة 1957 ، و فى سنة 1958 دخل كلية التربيه فى القاهره و أخد دبلوم التخصص فى علم النفس فى اكتوبر سنة 1959.

اهتم سامى كامل بالكنيسه و هو صغير و بدأ يخدم فى الكنيسه و هو عنده سبعتاشر سنه لما كان لسه طالب فى الجامعه و خدم فى كنيسة السيده العدرا فى محرم بك فى التربيه الكنسيه و كان بسبب دراسته الجامعيه فى مجال التربيه مهتم بتربية الاطفال و كان دايماً بيروح الكنيسه كل يوم جمعه و حد. . اياميها كانت مدارس الحد موجوده فى المدارس القبطيه اللى حوالين الكنيسه لكن سامى كامل نجح فى انه ينقل خدمة كنايس الحد للكنيسه نفسها و بسبب مجهوداته الكبيره بقى امين عام للخدمة مع انه كان لسه صغير فى السن.

فى اواخر ديسمبر 1954 مع فترة صوم الميلاد فكر سامى كامل فى انه يترهبن و اختار دير السريان فى وادى النطرون و ابتدا يجهز نفسه للسفر لكن ابوه عيى فأجل السفر لكن فضل مشتاق للرهبنه فكان بيروح رحلات للأديره من وقت للتانى. و مره و هو فى دير القديس بيشوى دخل المقصورة اللى فيها جسم القديس و قعد يناجيه و يقول : " ياريت أتشرف بإسمك يا أنبا بيشوى " لإنه كان نفسه يترهبن بإسم بيشوى.
فى 18 نوفمبر 1959 زار سامى كامل الكرازه البابويه فى اسكندريه مع تلامذته فى التربيه الكنسيه ، و بعد ما باس ايد البابا كيرلس السادس البابا قاله انه اختاره يبقى كاهن و انه حا يرسمه بعد اربع تيام. السبب فى الموضوع ده كان صدفه حيث ان البابا كرليس قبل ما يدخل عليه سامى كامل كان بيتكلم مع الاب الكاهن القمص مينا اسكندر عن موضوع حتة ارض كانت اشترتها البابويه القبطيه فى اسكندريه على خط ترام سبورتنج لبنا كنيسه بإسم " مار جرجس ". لكن البابا قال انه مش ممكن بدا البنا قبل رسم كاهن ليها و فى الوقت ده دخل سامى كامل فقال القمص مينا : " أهو ده اللى ينفع يرعى شعب كنيسة مار جرجس ". اللى حصل كان مفاجاءه لسامى كامل و قال : " بس انا مش متجوز " فرد عليه البابا : " الروح القدس اللى ألهمنى حا يختارلك عروسه ". و اداله يومين فرصه فخرج و راح على مقصورة الست العدرا و قعد يصلى. طلب سامى كامل ايد " انجيل باسيلى " اللى كانت أنسه جامعيه واخده بكالوريوس اقتصاد و علوم سياسيه من جامعة اسكندريه و كانت هى كمان بدها تترهبن لكن الاب مينا اسكندر اتدخل و اقنعها بالجواز من سامى كامل و تمت الخطوبه يوم الخميس 19 نوفمبر 1959 فى حفله صغيره محضرهاش غير اهل العروسه بس. تانى يوم سافر سامى كامل على الدير و استخار الرب فى انه يتجوز و يدخل فى الكهنوت و لا يترهبن اللى كان نفسه فيها. لكن الاب مينا اسكندر راحله و قاله انه شاف حلم ان اكليل اتحط على راسه و مع ضغوط من اللى حواليه اتجوز فى 24 نوفمبر 1959 و شاف اهله العروسه لأول مره فى يوم الجواز.

فى 2 ديسمبر 1959 اترشم سامى كامل كاهن بإسم بيشوى كامل على مدبح كنيسة مار جرجس فى سبورتنج فى اسكندريه. فى الوقت ده الكنيسه كانت لسه عباره عن مبنى صغير من الطوب الاحمر اللى مش متبيض و السقف كان قماش من اللى بيستخدموه فى السرادق فى مصر. و اتجهز المدبح عشان يترشم عليه الاب بيشوى كامل. و بعد ما اترشم راح على دير السيده العذراء للسريان و قعد هناك اربعين يوم و دى فتره بيقضيها الكاهن بعد رشامته ، و بعدها رجع اسكندريه عشان يشرف على تكميل بنا الكنيسه اللى خلص بناها و اتكرزت سنة 1968 و بقت من اشهر و اجمل كنايس اسكندريه.

اسكندريه على مر تاريخها قبل ما ينهش التطرف و التعصب الدينى جسم مصر ، مدينه اتعرفت بالتسامح الدينى و الانفتاح عاشت فيها كل الديانات و الاجناس فى سلام مع بعض. خدمات الاب بيشوى كامل امتدت فى نواحى اسكندريه و بقى زى ما يكون كاهن لكل اسكندريه و اسس كنايس تانيه هى :


كنيسة القديس مار مرقس والبابا بطرس خاتم الشهداء اتعرضت لهجوم ارهابى فى 1 يناير 2011 اجرامى وقت احتفال اسكندريه بحلول السنه الجديده.

فى نوفمبر سنة 1969 إنتدب البابا كيرلس السادس القمص بيشوى كامل عشان يروح على لوس انجليس فى امريكا عشان يرعى ابناء الكنيسة المصريه القبطيه فى المهجر.

الاب بيشوى كامل كان اول اللى فكروا فى انشاء حضانه لأطفال الامهات اللى بيشتغلوا فى كنيسة مار جرجس و دى حاجه نقلتها عنه كنايس اسكندريه و بعدين اخدت بيها كل كنايس مصر. و هو اللى احيا التقلبد الكنسى القديم بالسهر فى الكنيسه فى ليلة السنه القبطيه الجديده " عيد النيروز " و راس السنه الميلاديه و اتبعت فكرته كل كنايس مصر بعد كده.

اتوفى القمص بيشوى كامل فى 21 مارس سنة 1979 بعد حياه مليانه عطاء و بعد ما عمل انجازات كتيره لخدمة أقباط اسكندريه و مدينة اسكندريه بوجه عام ، و اتعرف بإنه كان شخصيه طيبه خيره و كان محبوب من الناس.


</doc>
<doc id="26196" url="https://arz.wikipedia.org/wiki?curid=26196" title="الفتنه الدينيه فى مصر (1321)">
الفتنه الدينيه فى مصر (1321)

الفتنة الدينيه فى مصر سنة 1321 هى احداث طائفيه بين المسلمين و المسيحيين حصلت فى مصر سنة 1321 فى عصر توليرانسى مزدهر اقتصادياً و ثقافياً هو عصر السلطان الناصر محمد بن قلاوون. بطريرك الأقباط الارتودوكس " اليعاقبه " وقتها كان " يوأنس التاسع " (يوحنا التاسع). الأحداث الطائفيه فى مصر حاجه قديمه و مش ظاهره حديثه. اول اسبابها التعصب الدينى مش مؤامرات خارجيه. الأحداث بدإت بهجمات على كنايس المسيحيين عن طريق متعصبين مسلمين فرد عليها متعصبين مسيحيين بحرق مبانى سماهم البطريرك " سفهاء زى سفهائكم ". الوقايع اتطورت و كانت حاتسبب فى تدمير القاهره و انتهت بمعاقبة ناس من الطرفين لكن السلطه المدنيه الحاكمه رغم انها كانت سلطه مستنيره فى فترة رخاء اقتصادى و بتعامل المسلمين و المسيحيين كرعايا نخت فى الاخر قدام ضغوط المتعصبين و جت على الطرف الأضعف عشان تحمى نفسها و تقضى على الفتنه. الفتنه كانت فى الواقع نتيجه لصراع قام ما بين الدوله المدنيه الحاكمه و طبقة المعممين المتشددين اللى حسوا بإنهم بتضيع منهم الامتيازات اللى كانوا بيتمتعوا بيها فى نظام براطيل فاسد قبل الملك الناصر ما يبدأ حربه ضد الفساد و يغير النظام الادارى و القوانين المجحفه و مكوس النهب فى مصر. بطبيعة الحال لازم يتاخد فى الاعتبار ان أحداث الفتنه دى حصلت فى العصور الوسطى من حوالى سبع قرون.

فى سنة 1095 دشن اوربان التانى بابا المسيحيين الكاتوليك اللاتين الحروب الصليبيه ضد المسلمين فى الشرق فقامت الحمله العسكريه اللى اتعرفت بإسم الحمله الصليبيه الاولى (1096) و استولى الصليبيين على القدس (1099) و مدن تانيه فى اسيا الصغرى و الشام و اسسوا مملكة بيت المقدس ، و استمر الصراع الكاتوليكى الاسلامى داير سنه بعد سنه و قدر صلاح الدين الايوبى انه يطرد الصليبيين من القدس (1187) فرد الكاتوليك بحملات عسكريه ضخمه اتجمعت فيها جيوش اوروبا ضد المسلمين ، و كان نصيب مصر من الحملات دى حملتين كبار هاجموها بطريقه مباشره ، الاولى كانت الحمله الصليبيه الخامسه (1218) و التانيه كانت الحمله الصليبيه السابعه (1249-50) اللى قادها بنفسه لويس التاسع ملك فرنسا بمباركة و تأييد الكنيسه الكاتوليكيه.

فى الوقت ده كان فى مصر طايفتين من المسيحيين ، طايفه بتتسمى " اليعاقبه " و التانيه اسمها " الملكانيه ". اليعاقبه كانوا المصريين المسيحيين من اصول مصريه و كانوا تابعين لكنيسة اسكندريه المصريه الارتودوكسيه المونوفيزيه و ليهم بطريرك خاص بيهم و كانت معظم اديرة و كنايس مصر تابعه ليهم و اشهر كنايسهم كانت الكنيسه المعلقه ( قصر الشمع / حصن بابليون ) اللى كانت مقر بطريركهم و مجمع رهبانهم و علمائهم اللاهوتيين. المسيحيين الملكانيين ( الروم الارتودوكس )من جهه تانيه كانوا عادة من اصول مش مصريه و زى تسميتهم ما بتقول كانوا تابعين لملك بيزنطه و كنيسته البيزنطيه. الملكانيين كان ليهم البطريرك الخاص بيهم مقيم فى القاهره و كنايسهم و اديرتهم كانت اقل بكتير من كنايس و اديرة اليعاقبه و اهم كنايسهم كانت القلايه و دى كانت مجمع رهبانهم اللى جم مصر من بلاد الروم ( بيزنطه). الصراع ما بين الطايفتين دول بدأ بعد النزاع المذهبى اللى حصل فى مجمع خلقدونيا سنة 451 فى عهد الامبراطور البيزنطى مركيانوس ما بين الكنيسه المصريه من جهه و الكنيستين البيزنطيه و الكاتوليكيه على طبيعة المسيح و انتهى النزاع بإتهام المصريين بالهرطقه و حصل انفصال و بدأ عصر اضطهاد لمسيحيين مصر استمر لغاية ما دخل العرب مصر و طردوا البيزنطيين و حلوا محلهم و فرضوا الجزيه على المصريين اللى كانوا بيسموهم أقباط. المسيحيين اللى اعتنقوا الاسلام اتعفوا من الجزيه و بقى اسم " اقباط " بيتقال بس عن المصريين المسيحيين. العصر الاموى شاف اكبر اضطهاد للمسيحيين المصريين و زادت فيه الجزيه و المكوس بشكل كبير. فى العصور دى المصريين مسيحيين و مسلمين عادة ما كانوش بيتعينوا فى الدوله.

فى سنة 1250 إتأسست الدوله المملوكيه فى مصر على انقاض الدوله الايوبيه ، و اهم حدثين حصلوا فى بداية العصر المملوكى هو قعاد واحده ست على عرش مصر بعد ماقادت مصر لنصر كبير هى شجر الدر ، و الحدث التانى تعيين اول مصرى قبطى وزير لحاكم مصر هو " شرف الدين ابو سعيد هبة الله صاعد الفائزى " اللى اتعين وزير للسلطان عز الدين أيبك . فى عصر الدوله المملوكيه ( 1250 -1517 ) مصر بقت دوله مستقله و كل المواطنين المصريين بغض النظر عن دياناتهم مسلمين او مسيحيين او يهود بقوا رعايا للدوله ، المسيحيين كانوا اقليه دينيه لكن ما بقوش اقليه اجتماعيه ، و ما بقتش فيه حاجه اسمها جزيه بتتنهب من طايفه بسبب دينها لملى خزنة خليفه عايش فى بلد تانيه ، و بقى للكل حق امتلاك الاراضى و العقارات زيهم زى بعض و بقى فيه مسيحيين و يهود اغنيا جداً و عندهم جوارى و عبيد ، و بتبين اوراق الوثايق اليهوديه المعروفه بإسم " الجنيزا " ان المصريين المسلمين و المسيحيين شاركوا فى كتابتها. اشتغل المسيحيين فى دواوين الدوله و وصلوا لمراكز كبيره و شاركوا فى الحياه الثقافيه و خرج منهم المؤرخ المكين كاتب ديوان الجيش المصرى ابن العميد و عيلة الكتاب و المثقفين " ولاد العسال ".

الحروب الصليبيه ما أثرتش على حالة التعايش ما بين المسلمين و المسيحيين و ما حصلش فى اى وقت ان حد من مسيحيين مصر رغم طول فترة الحروب الصليبيه انضم لصف الصليبيين الاوروبيين ضد مسلمين مصر او خان مصريته لدوافع دينيه. فوق كده المصريين المسلمين و المسيحيين كانوا بيشاركوا بعض فى الاحتفلات الدينيه و كان المسلمين بيشاركوا فى عيد الغطاس و كانوا بيزينوا الشوارع و الدكاكين بالفوانيس وقت احتفال المسيحيين بعيد الميلاد و السنه القبطيه الجديده ( عيد النيروز ). لكن ده ما يمنعش ان كانت بتحصل من وقت للتانى خناقات بتاخد شكل طائفى بين المسلمين و المسيحيين و بالذات المسيحيين الملكانيين اتباع الكنيسه البيزنطيه اللى عادة ماكانوش من اصول مصريه. لكن الخناقات دى كانت بتنفض بسرعه من غير ماتحصل مشاكل كبيره.

فترة حكم الناصر محمد بن قلاوون التالته كانت فتره مستقره مافيهاش حروب لا مع الصليبيين و لا مع المغول و مصر كانت مزدهره اقتصادياً و ثقافياً و ليها وزن دولى معتبر. و فوق كده الفتره دى كانت فتره تيلورانسيه ازدهر فيها الفن و الثقافه و حركة التعمير و البنا على مستوى فرعونى.

مراكز القوى فى مصر قبل ما يمسك الملك الناصر الحكم فى الفتره التالته كانت متقسمه ما بين طبقة المماليك الارستقراطيه و طبقة القضاه و رجال الدين المسلمين اللى كانوا بيتسموا " المعممين ". موظفين الدواوين و اصحاب المراكز الحكوميه العاليه كانوا بوجه عام بينتموا للطبقتين دول. الناصر محمد بن قلاوون اللى كان سلطان متفتح و بيكره الفساد حاول انه يغير الوضع ده فلغى قوانين قديمه و عمل قوانين جديده ، و لغى ضرايب و مكوس فرضها النهيبه ، و حارب الفساد فى الدوله ، و طرد الموظفين المرتشين و عين اقباط و مسلمين ما بينتموش لدواير المعممين المتطرفين. الأقباط بوجه عام ما بقوش اقليه اجتماعيه. ده بطبيعة الحال سبب حاله من الاستياء و العدوانيه فى صفوف اللى كانوا مستفدين من الأوضاع القديمه الفاسده.

التحولات الإجتماعيه اللى حصلت فى عهد الناصر محمد بن قلاوون اتلاحظت عن طريق الاجانب اللى زاروا القاهره فى الفتره دى ، و بتبينها قصة الوزير المغربى اللى زار القاهره و هو رايح الحج سنة 1301 وقت فترة حكم الملك الناصر التانيه (1299-1309) و شاف ان مسيحيين مصر عايشين فى ترف و بيركبوا حصنه متزينه فعز عليه الموضوع و راح للامير بيبرس الجاشنكير و قعد يعيط و يعدد و يردد كلام دينى و يقولوه ان ده ما يصحش لغاية ما خلاه يطلع قرار يمنع المسيحيين من ركوب الحصنه فى الشوارع ، ركوب الحصنه اياميها كان متحرج على عامة المسلمين و المسيحيين اكمنها كانت من ادوات الحرب ، و انتهز المتعصبين الفرصه و طلعوا فتاوى تحريضيه ضد الأقباط و كانت حاتقوم فتنه طائفيه و لدرجة ان ملك نيقيا البيزنطى اتدخل فى الموضوع عشان يهدى النار اللى ولعها فى مصر الراجل المغربى .

على خلفية التطورات الاجتماعيه و الاقتصاديه المهمه ، و مع الأخد فى الإعتبار كمان التأثيرات الخارجيه اللى كانت بتدخل مصر ، قامت الأحداث الطائفيه الكبيره اللى حصلت فى مصر ما بين المسلمين و المسيحيين سنة 1321. الفتنه دى ابتدت بطريقه غريبه و قدر المتعصبين الدينيين انهم يحرضوا و يحركوا المسلمين و المسيحيين.

فى يناير 1314 وقت احتفالات المسيحيين احتاج المسيحيين فى الكنيسه المعلقه قناديل فسلفهم المسلمين قناديل من جامع عمرو بن العاص فعلقوها فى الكنيسه المعلقه لكن ده مارضيش راجل متعصب من المعممين اسمه الشيخ نور الدين على بن عبد الوارث البكرى فإتخانق مع المسلمين اللى سلفوا قناديل الجامع للمسيحيين و لم ناس من جماعته و راح بيهم على الكنيسه المعلقه و اتخانق مع المسيحيين و نزل القناديل ، و راح على قلعة الجبل و نزل شتيمه فى الدوله و طلب مقابلة السلطان الناصر محمد بن قلاوون ، فجاب الناصر القضاه و الفقها و دخله عشان يشرح قضيته فقعد البكرى ده يعيد و يزيد فى كلام دينى متعصب و يشتم فى المسيحيين و يلبخ فى الكلام زى عادة المتعصبين و راح قايل للسلطان : " افضل المعروف كلمة حق عند سلطان جائر، و أنت وليت القبط المسالمة، و حكمتهم فى دولتك وفى المسلمين، وأضعت اموال المسلمين فى العمائر والإطلاقات التى لا تجوز " ( يعنى مش عاجبه مساواة المواطنين المصريين و حركة التعمير و التطوير الإقتصادى اللى كان بيعملها الملك الناصر و بيعتبرها بذخ و حرام و انه بكده فى مفهومه سلطان ظالم ). فإستغرب الملك الناصر من الكلام ده و قاله " حيلك ، أنا جاير ؟ " فإتبجح الراجل المتعصب و رد : " نعم! أنت سلطت الأقباط على المسلمين، وقويت دينهم ". الملك الناصر اتغاظ من كلام الراجل المتعصب و مابقاش عارف يعمل فيه ايه و حاشه عنه الامير " طغاى " فبص الناصر لقاضى القضاه و قاله : " كده يا قاضى بيتجرأ على ؟ ايه المفروض اعمله فيه ؟ قل لى " ، فرد قاضى تانى اسمه " ابن جماعه " على السلطان و قال : " قد تجرأ ولم تبق إلا مراحم مولانا ". حس الناصر بإهانه كبيره من الراجل المتعصب و اتدخل الامرا عشان يحوشوه عنه و اتشفعوله عشان يسيبه فسابه لكن امره انه يمشى من مصر و مايوريهوش خلقته تانى .

استمر الناصر محمد بن قلاوون فى حركة تطوير مصر و تعميرها و بنا اقتصادها و حارب الفساد الادارى و غير القوانين و منع ضرايب جايره كانت معموله لنهب الناس و قضى على طبقات الامرا و الموظفين المرتشين ، و اشتغل المصريين مسلمين و مسيحيين فى دواوين الدوله و اترقى الاقباط لمراكز عاليه رغم ضغوط المتعصبين من طبقة " المعممين " اللى شافوا ان الوظايف الكبيره بتطير منهم لصالح اداريين اقباط و مسلمين مش من دوايرهم ، و عاشت مصر ازهى عصورها و بقت كل بلاد الدنيا وقتها بتتقرب منها و بتخطب ودها. و استمر المصريين المسلمين و المسيحيين متعايشين لغاية سنة 1321 لما هبت على مصر ريح التطرف و التعصب الدينى بطريقه غريبه و كانت حا تتسبب فى تدمير القاهره نفسها.

من الشخصيات اللى عاشت فى عصر الناصر محمد بن قلاوون كان احمد ابن تيميه اللى كان بيصدر فتاوى فى دمشق فطلب منه السلطان الناصر انه ييجى مصر عشان يشرح فتوى من فتاويه و انتهى امره بإنه إتقبض عليه و اتسجن لمدة سنه فى اسكندريه و اترحل من مصر على دمشق بعدها. و اتقبض عليه هناك و اتسجن فى قلعة دمشق. فى فبراير 1321 وصلت مصر أخبار بإن الناس فى دمشق هاجمت كنيسه لليهود و هدتها و فى مايو 1321 هبت رياح التعصب على مصر. فجأءه هجم ناس على خمس كنايس اتنين فى الزهرى و واحده فى بستان السكرى اسمها الكنيسه الحمرا و كنيستين فى مدينة مصر.

بدأت الأحداث بإن فى يوم 8 مايو وقت صلاة الجمعه و الناس و الامرا و رجال الدوله فى الجوامع بيصلوا اتلمت طايفه من المتعصبين و هجموا على كنيسة الزهرى و هدوها و نهبوا اللى كان فيها و من هناك راحوا على الكنيسه الحمرا اللى كانت جنبيها و نهبوها و من هناك راحوا على كنيسة " بومنا " ونهبوها هى كمان و قتلوا ناس كانوا فيها و خطفوا البنات. لما خلصت صلا الجمعه و طلع المصليين المسلمين من الجوامع لقوا نار مولعه و دخان طالع فى السما و ناس خاطفين بنات و ناهبين نهايب فإتخضوا من المنظر. اصوات الناس و صريخهم وصل للقلعه وسمعها الملك الناصر فطلب من الامير " أيدغمش " انه ينزل يشوف ايه اللى بيجرى فى البلد. لما عرف السلطان باللى حصل انزعج جداً و نزل الامرا و خرجت العساكر عشان يقضوا على الهوجه اللى حاصله و فى الظروف دى وصلت اخبار بإن المتعصبين هاجموا كنيسه فى حارة الروم و كنيسه تانيه فى حارة زويله و ان فيه خطر ان القاهره حا تتنهب ، و وصل القلعه مندوب من عند والى القاهره بلغ السلطان بإن فيه ناس متجمعه عند الكنيسه المعلقه اللى ساكن فيها البطريرك نفسه و عايزين يهدوها و انه طالب نجده سريعه ، فإتخض الملك الناصر و غضب جداً و كان عايز ينزل الشارع بنفسه لكن بعت الامرا على نواحى القاهره و مدينة مصر للتصدى للمهاجمين بكل قوه و وقفت القاهره على رجل.

هجم العساكر على النهابه اللى كان من ضمنهم ناس شاربين خمره منهوبه و سكرانين لكن ما قدروش عليهم و والى مدينة مصر اتزنق هو و عساكره جنب الكنيسه المعلقه و الناس نزلت فيهم ضرب و لما الامير ايدغمش وصل بعساكره لقى الغوغاء على وشك انهم يحرقوا باب الكنيسه عشان يقتحموها فجهز نفسه للاشتباك بيهم لكن كش لما شاف ان عددهم كبير جداً و انه لو هجم عليهم حا تحصل مدبحه فنادى عليهم بإن كل اللى حا يفضل فى المكان حا يتحل دمه فخافوا و ابتدوا يتفرقوا و وقف الامير بالعسكر على بوابة الكنيسه عشان يحميها و عين عساكر عشان يباتوا مع الوالى على بوابتها عشان يحرسوها بالليل و رجع القلعه.

الموضوع ما خلصش على كده و اتطور بطريقه غريبه. ففى يوم الجمعه التانى بعد ما خلصت الصلا فى جامع القلعه راجل زى معتوه قعد يصرخ فى وسط الجامع : " اهدموا الكنيسه التى فى القلعة ". و لما خرج الامرا من الجامع لقوا ناس عاملين ضجه و شايلين صلبان و هدوم و غيرها و بيقولوا " السلطان امر بتخريب الكنايس " و اتضح انهم هجموا على كنايس و هما فاكرين ان الملك الناصر امر بكده ، و طبعاً دى كانت مؤامره متدبره عن طريق اللى اشعلوا الأحداث.

يوم الحد وصلت الاخبار من اسكندريه بإن وقت صلاة الجمعه اتجمعت ناس و صرخوا بإن الكنايس بتتهدم فخرج بسرعه الامير بدر الدين المحسنى محافظ اسكندريه بالعساكر عشان ينقذ الكنايس لكن على ما وصل كانت اربع كنايس اتهدت ، و بعد اخبار اسكندريه وصل خبر من البحيره بإن ناس هدوا كنيستين فى دمنهور وقت صلاة الجمعه ، وبعدين وصلت اخبار من قوص بإن ناس هدوا ست كنايس فى ظرف نص ساعه برضه وقت صلاة الجمعه و فضلت اخبار توصل ورا بعض من الصعيد و الوجه البحرى و حتى من اسوان بإن كنايس اتهدت وقت صلاة الجمعه فالناس بقت مستغربه ازاى ممكن يكون ده حصل فى نواحى مصر فى وقت واحد. زعل الملك الناصر من اللى بيحصل فى مصر و جاتله حالة سخط على الناس لكن الامرا قعدوا يهدوا فيه و يقولوله : " يا مولانا ، ده فعل ربنا ، لإن مين من الناس يقدر يهد كنايس فى اسكندريه و دمياط و القاهره و مصر و الصعيد فى نفس الوقت ؟ ". بطبيعة الحال الهجمات دى كانت متدبره و متوضبه و مش زى ما حاولوا يقنعوا السلطان.

عدد الكنايس اللى اتهدت كان ستين كنيسه فى نواحى مصر ، و بعد الكنايس دى ما اتهدت حصلت حرايق كبيره فى القاهره و مدينة مصر بدأوا يوم السبت 13 يونيه 1321 فى مبانى تابعه للمارستان المنصورى و بعدين قامت حريقه فى حارة الديلم و امتدت النار على الليل لأماكن تانيه كتيره و بعتوا للسلطان يقولوله بخبر الحرايق فبعت امرا و عساكر عشان يطفوها ، و خرج الناس من بيوتهم و باتوا فى الشوارع ، و بقت القاهره كلها مهدده بالحرق. فى ليلة يوم التلات زادت الحرايق و بقى مش سهل السيطره عليها ، و فوق كده هبت ريح جامده نشرت النار و قلبت المراكب فى النيل فافتكرت الناس انه يوم القيامه ، و طلع الملك الناصر فوق سطح قصره فى قلعة الجبل عشان يشوف الحرايق و اتخض من منظر النار اللى طالعه و الدخان اللى كان مغطى سما القاهره.

الناس صبحت يوم التلات فى حاله وحشه و نزل نايب السلطان و الامرا و خرج معاهم سكان القاهره عشان يحاولوا يطفوا الحرايق و نقلوا من المدارس و الحمامات و الأبيار مايه على الجمال لأماكن الحرايق. و جابوا كل البنايين و النجارين عشان يهدوا البيوت و المبانى المولعه عشان ما تتنقلش النار للمبانى اللى جنبها. الكل شارك فى محاولة تطقية الحرايق و حتى الامرا الكبار لغاية ماقدروا يسيطروا على النار. لكن تانى يوم قامت حرايق تانيه بره باب زويله و فى حته كان اسمها قيسارية الفقرا ، و اكمن كان فيه ريح انتشرت النار ، فراح الوالى و معاه العساكر و الناس على هناك و طفوها و هدوا المبانى المولعه ، لكن بعد ما طفوها قامت حريقه تانيه فى بيت الامير سلار فى منطقة القصرين فجريوا على هناك لكن و هما بيطفوا النار لقوا فتايل مغموصه بالقطران و دى كانت اول اشاره ان الحرايق بتتعمل بفعل فاعل. صدرت اوامر بإن كل دكان فى القاهره يحط جنبه زير مليان مايه و كمان فى الحوارى و الزقايق و حط الناس ازيرة مايه على اسطحة بيوتهم.

يوم الخميس قامت حرايق فى حارة الروم و بره القاهره و فضلت تقوم حرايق فى نواحى القاهره و مدينة مصر و وصلت الحرايق للجوامع و المدارس و قامت حريقه فى المدرسه المنصوريه و ظهرت اشاعات بإن المسيحيين ورا الموضوع و هما اللى بيولعوا الحرايق كإنتقام لهد كنايسهم خصوصاً بعد ما اتلقت خرق فيها زيت و قطران. يوم الجمعه اتمسك اتنين رهبان كانوا طالعين من المدرسه الكهاريه بعد ما رموا فيها خرق فيها كبريت و زيت. اتقبض على الراهبين و ودوهم للملك الناصر فأمر بالتحقيق معاهم. بعد شويه اتقبض على مسيحى تالت كان فى جامع الظاهر فى الحسينيه و حط خرق فيها زيت و قطران جنب منبر الجامع و بعد التحقيق معاه اعترف بإن فيه جماعه من المسيحيين بيعملوا خرق القطران و بيوزعوها على الناس. الراهبين اعترفوا انهم من دير البغل اللى كان فوق جبل المقطم و انهم هما اللى عملوا الحرايق عشان ينتقموا لهد الكنايس و انهم كانوا بيعملوا الفتايل و يحطوها فى القطران و يرموها بالسهام على المبانى و انهم كانوا بيوزعوا الفتايل على اتباعهم عشان يخرجوا بالليل و الناس نايمه و يرموها على المبانى. الامير علم الدين قال للملك الناصر عن نتايج التحقيقات و قرر الامير كريم الدين الكبير ناظر الخاص استدعاء البطريرك يوأنس التاسع عشان يطلعه على الموضوع و جه البطريرك بالليل و استقبله الامير استقبال كويس و أكرمه و حكى له على اللى حصل فزعل البطريرك جداً و قال : " دول سفهاء عملوا اللى عملوه سفهاءكم ، و خلينا نشوف رأى السلطان ايه ".

كريم الدين كان من رجالة الملك الناصر الجداد اللى عينهم مكان المفسدين و المرتشين اللى اتطردوا من الدواوين و كان اول واحد يتعين فى منصب ناظر الخاص ( وكيل سلطان مصر ) اللى عمله الملك الناصر فى حركة تنضيف و تطوير الاداره فى مصر و كان مصرى من اصل قبطى ، و عشان كده كان ليه اعداء كتار ما بين المعممين المتشددين.

تانى يوم راح كريم الدين على السلطان ، و هو فى السكه طلع عليه متعصبين مسلمين و قعدوا يصرخوا فيه : " مش من حقك تحامى النصارى يا قاضى بعد ما خربوا بيوت المسلمين " فرد عليهم كريم الدين بإن المسيحيين اللى اتمسكوا مجرد سفهاء. بعد ما قال كريم الدين للسلطان باللى حصل و رأى البطريرك طلب الملك الناصر من الوالى معاقبة المتورطين ، فقبض على اربعتاشر راهب من دير البغل ، اتعدم منهم اربعه يوم الجمعه.

يوم السبت نزل الملك الناصر من القلعه و راح على الميدان اللى احتشدت فيه اعداد كبيره من الناس و لما وصل كريم الدين المتعصبين شتموه و قالوا له " انت بتحامى النصارى ؟ " و رموا عليه طوب فزعل الملك الناصر و استشار الامرا يعملوا ايه فى الناس المتجمهرين فى الميدان فإقترح الامير أقوش نايب الكرك انه يرضيهم بعزل الموظفين المسيحيين من ديوان الدوله لكن الملك الناصر ما وافقش على الكلام ده و طلب من ألماس الحاجب مهاجمة المحتشدين بالعسكر لغاية ما يطلعهم من باب زويله و باب النصر و امر والى القاهره بإنه يروح على باب اللوق و باب البحر و يقبض على المتجمهرين هناك. لما المحتشدين حسوا باللى حا يحصل جريوا و هربوا و قامت هوجه و اتقفلت اسواق القاهره و قبض الوالى على حوالى متين مسلم عند بولاق و ابواب اللوق و البحر و وداهم للسلطان فى القلعه فأمر بإعدامهم فقعدوا يعيطوا و يقولوا " يا خوند ما يحللكش ده فماحناش اعداء " فساب الناصر معظمهم لكن امر بإعدام عدد منهم فإتعدموا يوم الحد.

كريم الدين اللى المتعصبين اتهموه بإنه بيحامى المسيحيين بقى خايف على نفسه و بيتحاشى انه يمشى فى سكته المعتاده ، و راح للسلطان فى القلعه من سكه تانيه و اترجاه انه يعفى على المقبوض عليهم فوافق السلطان. و فى الغضون دى قامت حريقه جنب جامع احمد بن طولون و فى القلعه نفسها و اتحرق فندق طرنطاى اللى كان بينزل فيه تجار الشام و اماكن تانيه فإندهش السلطان و اتقبض على تلت مسيحيين معاهم فتايل قطران و اعترفوا انهم هما اللى ولعوا فى المبانى.

يوم السبت نزل الملك الناصر ميدان القلعه فلقى اعداد كبيره من الناس محتشدين و رافعين رايات و بيهتفوا ضد المسيحيين و بيطالبوه بإتخاذ موقف فخاف الملك الناصر من توسع الفتنه و تحولها لتمرد ضده فنخ و اضطر يغير طريقة تعامله مع الاحداث ، فوافق على تطليع قرار بقفل الكنايس و توقيف الموظفين المسيحيين اللى بيخدموا فى الدوله عشان يرضى المتعصبين و يحمى نفسه ، وبكده هديت الاحوال و خلصت الفتنه. لكن فى يناير 1323 اعتدى راجل مسلم على موظف مسيحى عند باب القلعه فغضب الملك الناصر و امر بإعدام المسلم. وافق الملك الناصر على اعادة بنا الكنايس اللى اتهدت و شويه شويه رجع الموظفين المسيحيين للدواوين لكن فضلت شوية كنايس مقفوله لغاية ما بدأت وفود من اوروبا و الحبشه تزور القاهره و تسترجى الملك الناصر بإنه يسمح بفتح الكنايس المقفوله. من اهم الوفود اللى وصلت مصر كان وفد من بابا الكاتوليك فى روما. ده كان اول وفد من بابا الكاتوليك يوصل مصر من ايام الملك الصالح ايوب قبل هجوم الحمله الصليبيه السابعه على مصر سنة 1249. الوفد الكاتوليكى سلم هدايا و جواب للملك الناصر وصاه فيه البابا بالمسيحيين فى مصر. الملك الناصر استقبل الوفد إستقبال كويس و رد على البابا. اتفتحت الكنايس و اتصلحت الكنايس اللى اتخربت و رجع الموظفين المسيحيين لأشغالهم فى دواوين الدوله زى ما كانوا ، فى 1323 الملك الناصر عين " شرف الدين النشو " فى منصب ناظر الخاص. النشو كان مصرى قبطى. خلصت فتنة 1321 اللى بتعتبر من أخطر الفتن الدينيه اللى حصلت فى تاريخ مصر لكن التعصب الدينى ما انتهاش و فضل يطل على المصريين من وقت للتانى.



</doc>
<doc id="26214" url="https://arz.wikipedia.org/wiki?curid=26214" title="2011">
2011

2011 هيا سنه بسيطه فى التقويم الجريجورى إبتدت يوم سبت و الأمم المتحدة عينت 2011 السنه الدوليه للغابات و السنة الدوليه للكيميا.





</doc>
<doc id="26215" url="https://arz.wikipedia.org/wiki?curid=26215" title="يوانس التاسع (بابا اسكندريه)">
يوانس التاسع (بابا اسكندريه)

البابا يوأنس التاسع ( يوحنا التاسع ) ( اتوفى 3 برموده 1043ش / 1328م ) بابا اسكندريه و بطريرك الكرازه المرقسيه نمره 81 من سنة 1320 لسنة 1328. فى عهده حصلت فتنه دينيه كبيره فى مصر سنة 1321.

بعدة وفاة البابا يوأنس التامن ( يوحنا التامن ) بأربع تشهر اجتمع المجمع و انتخبه و كان اياميها عايش فى جهة نفيسه فى المنوفيه ، فإتنصب بطريرك فى شهر بابه سنة 1037ش (1321م) فى فترة حكم الملك الناصر محمد بن قلاوون التالته و أخد اسم يوأنس التاسع. طوالى بعد ما انتصب قامت فتنه دينيه فى القاهره ما بين متعصبين مسلمين و مسيحيين و اتهدت كنايس و اتحرقت جوامع و اتقبض على رهبان من دير البغل فوق جبل طره فإستدعاه القاضى كريم الدين عشان يقوله على موضوع الرهبان المتهمين فراحله بالليل و الهوجه اللى فى القاهره هاديه و حكاله كريم الدين عن اللى حصل فزعل و قاله " سفهائنا عملوا زى سفهائكم ".

يوأنس التاسع كان بابا طيب و مسالم قضى مدة رياسته فى فتره مليانه حوادث طائفيه. اتوفى فى 3 برموده 1043ش (1328م) بعد ما إترأس الكنيسه القبطيه لمدة 6 سنين و 5 تشهر و 22 يوم. بعد وفاته بأربعه و تلاتين يوم انتخب المجمع راهب من دير البغل هو بنيامين التانى. 



</doc>
<doc id="26217" url="https://arz.wikipedia.org/wiki?curid=26217" title="لوزان">
لوزان

لوزان مدينه فى منطقة روماندى فى سويسرا على ضفة بحيرة جنيف و هى عاصمة كانتون ڤو و عاصمة منطقة لوزان. سكانها بيتكلموا فرنساوى ، لوزان بتواجه مدينة إيفيان ليه با الفرنساويه اللى على الضفه التانيه للبحيره .


</doc>
<doc id="26219" url="https://arz.wikipedia.org/wiki?curid=26219" title="ولاد العسال">
ولاد العسال

ولاد العسال ، عيله مصريه قبطيه من العصور الوسطى اشتهرت بالعلم و الثقافه فى العصر المملوكى فى مصر. مصر شافت نهضه ثقافيه و عمرانيه كبيره فى العصر المملوكى و ظهر علما و كتاب و لغويين و مؤرخين كتار. مسيحيين مصر شاركوا فى النهضه دى و خرج منهم مؤرخين و كتاب كبار زى المؤرخ المكين كاتب ديوان الجيش المصرى ابن العميد و ولاد العسال.

العصر المملوكى ادى مصر حاجتين مهمين هما الإستقلال السياسى بحيث مصر ما بقتش تابعه لخليفه بتدفع له جزيه ، و دخول المصريين مسلمين و مسيحيين فى وظايف الدوله. كاتب السلطانه شجر الدر كان مسيحى مصرى هو والد " برسوم العريان " الراهب القبطى المشهور ، و المصرى القبطى " شرف الدين ابو سعيد هبة الله صاعد الفائزى " كان اول مصرى يوصل لمنصب وزير لحاكم مصر بعد ما عينه السلطان عز الدين أيبك وزير ليه. فى الجو ده انخرط المصريين مسلمين و مسيحيين فى الحياه الثقافيه فى مصر و ظهر نوابغ فى كل المجالات و حصلت فى مصر نهضه ثقافيه كبيره و بقى فيها مجموعه من الكتاب الفطاحل و المؤرخين ماكانلهمش مثيل وقتها فى كل الدنيا و عمر مؤرخين فى مستواهم ما ظهروا فى مصر بعد كده.

من المعتقد ان عيلة ولاد العسال كانت فى الاصل من " سدمنت " فى الصعيد لكن عزلت على القاهره و عاشت فيها و نبغ منها عدد من الكتاب و العلما و اشتغل عدد منها فى مراكز كبيره فى الدوله حتى من ايام العصر الايوبى و اشتغل عدد منهم فى مراكز كبيره فى الكنيسه زى " الصفى ابو الفضائل " اللى كان كاتم اسرار مجمع اتعمل ايام البابا كيرلس بن لقلق لفض الخلاف الدينى الكنسى اللى حصل اياميها.

و من المعتقد ان عيلة ولاد العسال بتتنسب لراجل قبطى ارتودوكسى اسمه " ابو البشر يوحنا الكاتب المصرى " و يوحنا ده خلف " ابو سهل جرجس " اللى خلف " ابو اسحق ابراهيم " اللى خلف " فخر الدولة ابو الفضائل اسعد " ابو ولاد العسال و من اشهر ولاده كانوا " مؤتمن الدولة ابو اسحق " و " الاسعد ابو الفرج هبة الله " و " الصفى ابو الفضائل الامجد ". ولاد العسال كانوا بيتلقبوا غالباً بأسامى زى " ابو الفضائل " و " ابو الفضل ".

بعد ما حلت اللغه العربيه محل القبطى اتعرضت اللغه القبطيه لخطر الاندثار و حاول ولاد العسال المحافظه عليها رغم انهم اتفوقوا كمان فى اللغه العربيه و اشتهروا بجمال و حسن خطهم و ليهم بيتنسب " الخط السعدى ". و هما كمان اللى عملوا الخط اليونانى القديم اللى لغاية دلوقتى مستعمل فى الكتابات القبطيه.

بتدل كتابات ولاد العسال على سعة اطلاعهم و نبوغهم فى مجالات ادبيه و علميه كتيره و ما سابوش حاجه من العلوم و الفنون اللى كانت معروفه اياميها من غير ما يناقشوها و يكتبوا فيها حتى فى الرسم و الشعر و القوانين و الكيميا و الرياضيات و الفلك.

من اشهر الاسامى اللى لمعت من عيلة ولاد العسال كان " الاسعد ابو الفرج هبة الله " اللى الف كتاب فى الحساب و دون فيه قواعد فلكيه و جدول للبطاركه و احداث تاريخيه و كتاب فى اللغه القبطيه و غيرها ، و " الصفى ابو الفضائل " اللى الف عن المواريث و القوانين و كتب مناظرات ، و " المؤتمن ابو اسحق " اللى كتب فى اللغه القبطيه و قواعدها و الف قاموس قبطى عربى و كتب تانيه.

فيه مخطوطات منسوبه لولاد العسال محتفظ بيها فى المركز الثقافى القبطى فى القاهره اللى بيحاول تجميع تراث مصر القبطى.


1. مجموع اصول الدين ومسموع محصول اليقين، و ده كتاب لاهوتي ممتع ، فيه منه نسخ فى مكتبة البطريركيه المصريه ، و مكتبات باريس و لندن والمكتبة الشرقيه لليسوعيين.

2. التبصرة المختصرة فى العقايد النصرانية.

3. تفسير الأمانة المقدسة،فيه نسخه منه فى مكتبة باريس.

4. تفسير ما ورد فى الإنجيل عن آلام سيدنا يسوع المسيح الى صعوده، ومقدمة عن اصول تفسير الكتاب المقدس.

5. إيضاح تفسير تدابير السيد المسيح من حين الحبل به الى صعوده الى السماء.

6. مجموع الاصول شرح رسالة عيسى بن يحى الجرجاني فى اقسام الدين.

7. السلم المقفى والذهب المصّفى فى اصول اللغة القبطية، و ده قاموس قبطي عربي.

8. اداب الكنيسة.

9. خطب الأعياد السيدية وغيرها.

10. ترياق العقول فى علم الاصول، والأسرار الخفية فى علم المسيحية.

1. مقدمة (أجرومية) فى اصول اللغة القبطية، فيه نسخة منه فى لندن و نسخه تانيه فى أكسفورد.

2. مقابلة للأناجيل باللغات اليونانية والسريانية والقبطية.

3. مقدمة على رسائل بولس، فيه نسخه منه فى مكتبة ليبرن فى هولندا.

4. مختصر كتاب يوحنا الدرجى.

5. مختصر مواعظ ذهبى الفم على تفسير متى.

6. مقال عن الأنفس الناطقة بعد مفارقتها.

7. كتاب فى حساب الأبقطى ، فيه قواعد فلكيه وتاريخيه وجدول للبطاركه.

8. أرجوزة فى حساب الأبقطى، شرحها البابا يوأنس التمنتاشر بابا اسكندريه ال 107 .

1. كتاب الصحائح فى الرد على النصائح (فيه نسخة منه فى مكتبة اليعاقبه فى القدس).

2. كتاب نهج السبيل فى الرد على من قدح فى الإنجيل.

3. جامع اختصار القوانين و ده كتاب معروف كمان باسم المجموع الصفوى ، الفه سنة 1239.

4. الكتاب الأوسط ، و ده كتاب مختصر لكتاب اختصار القوانين.

5. فصول مختصرة فى التثليث والتوحيد ( فيه نسخة منه فى مكتبة باريس و ونسخه تانيه فى الفاتيكان).

6. حواشي على مناظرات الشيخ عيسى الوراق مع ابن العبرى، وأجوبة على اعتراضات عبد الله الناشي وغيره.

7. أرجوزة فى المواريث ، اتنشرت ضمن كتاب المجموع الصفوي (طبعة 1908 ).

8. كفاية المبتدئين فى علم القوانين ، و ده كتاب مااتلقاش.

9. كتاب الفردوس ، اتطبع فى مصر سنة 1912 بعنوان الفردوس العقلى.

10. كتاب فى تاريخ الكنيسة وتطابقه مع العلوم الفلكية، و ده كتاب بيتسمى كمان مجموع التواريخ لعلوم القبط.

11. مجموع القوانين ، طبعه القمص يوسف حبشى.

12. خطب ابن العسال، اتطبع فى مصر سنة 1887.



</doc>
<doc id="26221" url="https://arz.wikipedia.org/wiki?curid=26221" title="فلورنسا">
فلورنسا

فلورنسا بالايطالى بتتنطق : فيرنزى هيا مدينه فى ايطاليا عاصمة منطقة توسكانا و مقاطعة فلورنسا . و هيا المدينة اللى فيها اكبر عدد من السكان فى توسكانا ، و تعدادها 367569 نسمة (1500000 فى منطقة العاصمة).

مدينة فلورنسا مبنيه على ضفاف نهر أرنو و معروفه علشان تاريخها وأهميتها فى العصور الوسطى و فى عصر النهضة ، و خصوصا للفن والهندسة المعمارية. فلورنسا كانت مركز مهم فى القرون الوسطى الأوروبية للتجارة والتمويل و كانت واحده من اغنى المدن فى الوقت ده.


</doc>
<doc id="26225" url="https://arz.wikipedia.org/wiki?curid=26225" title="بيلادونا">
بيلادونا

بيلادونا (Belladonna) ممثلة ومخرجة ومنتجة بورنوجرافية امريكية اتولدت يوم 21 مايو 1981 فى مدينة بيلوكسى بولاية مسيسيبى الامريكية ، واسمها الحقيقى ميشيل آنى سينكلير (Michelle Anne Sinclair) ؛ اسرتها من اصول ألمانية واسكتلندية وقبيلة الشيروكى من الهنود الحمر .

بيلادونا ماكملتش دراستها الثانوية وسابت بيت اهلها لماكان سنها 15 سنة ؛ وعاشت لفترة قصيرة فى ولاية يوتا الامريكية اشتغلت فيها عاملة فى محلات 11-7 و Victoria's Secret و Sears و سلسلة مطاعم Subway ، وبعد كده اشتغلت رقاصة استربتيز فى كباريه وهناك خدت اسم بيلادونا كإسم شهرة ليها بدل اسمها الحقيقى .

فى سنة 2000 سافرت بيلادونا لمدينة لوس انجليس بولاية كاليفورنيا الامريكية وهناك دخلت مجال البورنوجرافى ، فبدأت الاول تشتغل موديل عريان وبعد كده مثلت الفيلم البورنوجرافى Real Sex Magazine كأول افلامها وكان بطولة الممثل البورنوجرافى كريس كانون (Chris Cannon) اللى مارس معاها الجنس الشرجى واضطرت للسبب ده أنها تاخد حقنة شرجية لأول مرة فى حياتها .

بيلادونا مثلت أكتر من 250 فيلم بورنوجرافى أهمهم : Service Animals 6 و Service Animals 7 و She-Male Domination Nation و Bella Loves Jenna و Back 2 Evil و Weapons of Ass Destruction و و Pirates II .

المخرج البورنوجرافى جون ستاجليانو (John Stagliano) وصف بيلادونا بأنها ست صاحبة امكانيات جنسية ماشافهاش قبل كده .

بيلادونا أخرجت افلام بورنوجرافية كتيرة كان اولها فيلم Evil Pink سنة 2003 ، ده غير افلام تانية زى Fetish Fanatic و Dark Meat و No Warning و Odd Jobs و Belladonna's Butthole Whores و Foot Soldiers و Girl Train و Manhandled و Fucking Girls و Cock Happy و My Ass Is Haunted .

بيلادونا أسست شركة Belladonna Entertainment لإنتاج الافلام البورنوجرافية وبتنتج من خلالها الافلام اللى بتقوم ببطولتها وهى اللى بتديرها مع جوزها وشريكها أيدن كيلى (Aiden Kelly) ؛ ولكن ده مامنعهاش من التعاون مع شركات تانية زى Deadly Nightshade Productions و Evil Angel فى انتاج افلامها .

بيلادونا كسبت الجوايز دى :


الموقع الرسمى لبيلادونا على شبكة الإنترنت هو http://www.enterbelladonna.com


</doc>
<doc id="26235" url="https://arz.wikipedia.org/wiki?curid=26235" title="شرف الدين الفائزى">
شرف الدين الفائزى

الاسعد شرف الدين ابو سعيد هبة الله صاعد الفائزى ، الوزير الصاحب اسمه الاصلى " تيودور " ( تادرس ) ( اتوفى فى القاهره، 29 يونيه 1257 )، اول مصرى قبطى يتعين وزير لحاكم مصر من سنة 641. عينه السلطان عز الدين ايبك فى اغسطس 1250 وزير ليه فى بداية استقلال مصر مع بداية حكم الدوله المملوكيه فى عهد بطريرك الكنيسه القبطيه اثناسيوس التالت .

شرف الدين كان فى الاصل طبيب اسمه تيودور ( تادرس ) و اكمنه خدم فى ادارة الملك الايوبى الملك الفائز ابراهيم ابن الملك العادل اتنسب ليه و اتلقب بـ "الفائزى ". فى عهد السلطان الصالح ايوب اتولى ادارة كل الدواوين و عليت مراتبه.

فى سنة 1250 بعد انتصار مصر على الحمله الصليبيه السابعه اتنصبت شجر الدر سلطانه على مصر و بكده انتهى حكم الدوله الايوبيه و استقلت مصر و خرجت من طوق الخلافه العباسيه. كاتب سر شجر الدر كان مصرى قبطى و كان ابن الراهب المصرى المشهور " برسوم العريان ". الخليفه العباسى البغدادى المستعصم بالله ما عجبتهوش الاوضاع الجديده إكمن خزانته حاتضيع منها المكوس اللى كان بيدفعها المصريين ، و اكمن شجر الدر كانت ست فبعت للمصريين يقولهم " لو ما عندكوش رجاله نشيع لكم رجاله من عندنا " ده على الرغم من ان شجر الدر قادت مصر لنصر كبير ضد الحمله الصليبيه السابعه ، و من نوادر القدر ان الخليفه ده ما قدرش يدافع هو و رجالته عن بغداد لما هاجمها المغول بعدها بتمن سنين فى 1258 ( سقوط بغداد ) و اعدموه هو و رجالته و دمر هولاكو عاصمة ملكه.
اكمن الدوله المملوكيه كانت لسه جديده و محتاجه استقرار و اعتراف الخليفه بيها حيث ان دى كانت العاده فى العصر الايوبى اللى سبقها ، اتجوزت شجر الدر من عز الدين ايبك اتابك الجيش المصرى و اتنازلت له عن الحكم و حكموا سوا ، و دى كانت بداية استقلال مصر عن الخلافه العباسيه و بداية تطور سياسى و اقتصادى و اجتماعى و عسكرى كبير فى مصر. تنصيب ست ملكه على مصر لاول مره فى تاريخ مصر من ايام كليوباترا السابعه اخر ملكات مصر فى العصر البطلمى ( خلص سنة 30 ق.م ) كان فى حد ذاته تطور معتبر ما قدرتش المنطقه اللى حوالين مصر انها تستوعبه ، لكن التطور المهم التانى كان دخول اعداد كبيره من الموظفين المصريين مسلمين و مسيحيين فى دواوين الدوله و وصول اعداد منهم لمراكز عاليه. من الموظفين دول كان شرف الدين الفائزى اللى اتعين وزير للسلطان أيبك طوالى مع بداية حكمه. الفائزى خدم قبل كده فى دولة السلطان الايوبى الصالح ايوب و راح معاه الشام و قت محاربته لأيوبين الشام و رجع على مصر مع توران شاه بعد وفاة ابوه الصالح ايوب وقت مهاجمة الصليبيين مصر بقيادة لويس التاسع فى الحمله الصليبيه السابعه .

مصر فى الفتره دى واجهت خطرين واحد من الايوبين فى الشام اللى ضاع منهم عرش مصر و التانى من القبايل العربيه اللى اتسللت جوه مصر عبر السنين و اللى كانوا فاكرين ان مصر ملكهم و المصريين مصدر لأرزاقهم. ايوبية الشام بقيادة الناصر يوسف حاولوا يهاجموا مصر كذا مره لكن انهزمزا هزايم كبيره على حدود مصر و سيطرت الدوله المملوكيه على اجزاء من الشام ، و العربان هاجوا جوه مصر و بقوا يهاجموا القرى المصريه و ينهبوا الفلاحين المصريين و يقطعوا الطرق فى الصعيد و البحيره و طلع شيخ من العربان فى دهروط اسمه حصن الدين ثعلب يقول : " نحن اصحاب البلاد " و جمع العربان تحت قيادته و عمل جيش عدته حوالى 12 الف عربانى فخرج له عسكر مصر من القاهره و انهزم العربان هزيمه كبيره و اتقبض على شيخهم ثعلب بيوصف المقريزى اللى حصل للعربان بقوله : " وقبض على حصن الدين ثعلب بن ثعلب و أذل سائر عرب الوجهين القبلى و البحرى و أقاهم قتلاً و اسراً وسبياً وزاد القطيعة على من بقى منهم حتى ذلوا وقلوا " ، و بكده خلص تمرد العربان و بيقول المقريزى: " و تبدد شمل عرب مصر و خمدت جمرتهم من حينئذ " 

فى الظروف دى شرف الدين الفائزى أدار شئون مصر الماليه و حاول انه يكبر دخل خزانة الدوله فطلع قوانين جديده و عمل ضريبه على الميسورين من التجار و اصحاب العقارات اسمها " الحقوق السلطانية و المعاملات الديوانيه " و عمل احصاء للبيوت و العقارات و قدر قيمتها.

بعد اغتيال السلطان ايبك سنة 1257 مسك الحكم ابنه الطفل المنصور على و اتحكمت امه فى شئون الدوله و حصلت حركة تغييرات لكن الفائزى استمر وزير للسلطان لكن اتأمرت عليه مجموعه من الامرا المتنافسين و وصلوا لأم المنصور إنه قال عن ابنها السلطان : " المملكه ما تمشى بالصبيان، و الرأى أن يكون الملك الناصر " فخافت ام على من الكلام اللى سمعته و إن العرش يضيع من ابنها فعزلته و قبضت عليه هو و مجموعه من رجالة الدوله و عرض انهم يسيبوه مقابل انه يدفع فلوس لكن دخل عليه المماليك المعزيه و خنقوه فى 29 يونيه 1257 .



</doc>
<doc id="26236" url="https://arz.wikipedia.org/wiki?curid=26236" title="اثناسيوس التالت (بابا اسكندريه)">
اثناسيوس التالت (بابا اسكندريه)

اثناسيوس التالت ابن القس ابو المكارم بن كلهيل ( اتوفى 1 كيهك 978ش / 27 نوفمبر 1261م ). بابا اسكندريه و بطريرك الكرازه المرقسيه الساتت و السبعين. قعد على كرسى البابويه فى 5 بابه 967ش / 1250م فى بداية عصر الدوله المملوكيه فى مصر فى عهد السلطان عز الدين أيبك لغاية وفاته فى 1 كيهك 978ش / 27 نوفمبر 1261م.

بعد وفاة البابا كيرلس التالت اللى حصلت فى عهده مشاكل كنسيه فضل كرسى البابويه خالى لمدة سبع سنين و ست تشهر و عشرين يوم. و بيتقال ان السبب فى كده ان الأكليروس ما رضاش ينتخب بابا جديد لغاية ما يتوفوا اتنين من اتباع كيرلس التالت. فى الفتره دى كان الاساقفه هما اللى بيديروا شئون الكنيسه فى الابرشيات و استمر الوضع على كده لغاية ما اتقرر اختيار بابا جديد و وقع الاختيار على الشماس سيوس ابن القسيس ابو المكارم كلهيل من مدينة مصر فإتعمل مجمع و اترسم فيه بإسم اثناسيوس التالت فى 5 بابه 967ش / 1250م فى عهد السلطان عز الدين أيبك.

عهد البابا كيراس التالت اللى سبقه حصلت فيه مشاكل كنسيه كتيره فقضى اثناسيوس مدة بابويته فى تنظيم الكنيسه و محاربة الوسطه ما بين الكهنه.

اتوفى فى 1 كيهك 978ش / 27 نوفمبر 1261م بعد ما قعد على كرسى البابويه حداشر سنه و خمسين يوم ، و خلفه يوأنس السابع ( يوحنا السابع).



</doc>
<doc id="26239" url="https://arz.wikipedia.org/wiki?curid=26239" title="العزيز بالله">
العزيز بالله

العزيز بالله نزار بن معد بن اسماعيل ( المهدية ، تونس ، 955 - القاهره، 996 )، تانى خلفا الدوله الفاطميه فى مصر و خامس الخلفا الفاطميين بوجه عام ، مسك الحكم بعد وفاة ابوه المعز لدين الله و كان راجل سمح و شجاع اهتم بالتوسع الخارجى و فى عهده امتدت الدوله المصريه من المحيط الاطلسى فى الغرب للخليج العربي فى الشرق و من اقصى الشام فى الشمال لليمن و بلاد النوبه فى الجنوب و سيطر على حمص و حماه و شيرزو اتخطب ليه فى جوامع الموصل و اليمن و كش منه الامبراطور البيزنطى و خطب وده و بعتله هدايا و وفود بتطلب الهدنه. فى عهد العزيز بالله وصلت مصر الذروه و بقت ليها امبراطوريه واسعه و بكده فاقت الخلافه العباسيه فى القوه و السعه و بقت اكبر دوله فى الشرق الاوسط من غير منازع. فى نفس الوقت العزيز بالله عينه كانت على الخلافه الامويه السنيه فى الاندلس و بعت جواب يهدد فيه خليفة الاندلس فرد عليه الاخير بجمله مشهوره بتقول : " اما بعد، فقد عرفتنا فهجوتنا، لو عرفناك اجبناك " و كان بيقصد بكده نسب الفاطميين الى المجوس الفرس او اليهود حبث يبقى مؤسسها مجهول الاصل. فحزن الفاطمي وندم ويقال بكى وتمنى لو لم يشتم الاموي لانه بمثابة قد شتم نفسه لا ستلام رد كهذا الذي استلمه.

مصر اتغنت فى عهد العزيز بالله و عاش الناس فى رفاهيه حيث كان الطرب والرقص والمولد بكل يوم و هو كمان كان مرفه و بنى لنفسه قصر جديد قصاد القصر الكبير اتعرف بإسم القصر الغربى كتمييز ليه و بقى القصر الكبير بيتسمى القصر الشرقى ، و بدأ فى بنا جامع كبير لكن اتوفى قبل ما يخلص فكمل بناه ابنه الحاكم بأمر الله.

اتعرف العزيز بأخلاقه الكويسه تجاه المسيحيين و اليهود و سابهم يعبدو و يبنو كنايس و معابد بحريه و هو نفسه اتجوز ست مسيحيه روسيه خلف منها ابنه الحاكم بأمر الله و عين اخين ليها بطاركه ملكانيين فى اسكندريه و اورشليم و كان من وزراءه عيسى بن نسطورس المسيحى و يعقوب بن كلس اليهودى وهذا دليل على تعاطف الفاطميين مع اعداء الاسلام من الصليبيين.


</doc>
<doc id="26240" url="https://arz.wikipedia.org/wiki?curid=26240" title="شاى جوردان">
شاى جوردان

شاى جوردان (Shay Jordan) ممثلة بورنوجرافية فلبينية من اصل المانى اتولدت يوم 17 نوفمبر 1985 فى مانيلا عاصمة الفيليبين ، وسافرت وهى صغيرة مع ولاد خالتها لولاية هاواى الامريكية واتنقلت معاهم بعد كده لأكتر من ولاية لأن جوز خالتها كان ظابط فى القوات البحرية الامريكية لغاية لما استقروا فى مدينة سان دييجو بولاية كاليفورنيا وبعد كده خدت الجنسية الامريكية .

شاى جوردان دخلت مدرسة فن الطهى فى مدينة سان دييجو ، واتعلمت فيها عمل الأكلات الفرنسية والآسيوية .

شاى جوردان اشتغلت فى الاول موديل عريان ، وبعد كده صورت مشاهد ليزبيان ومشاهد بتظهر فيها لوحدها لدرجة أنها وصفت نفسها بالمخنثة . وبعد مدة قصيرة بدأت تصور مشاهد سكس مع الرجالة ، وقالت أنها إذا مضت عقد مع شركة انتاج افلام بورنوجرافية هاتقدر تبتكر مشاهد جنسية مختلفة وجديدة ماحدش شافها قبل كده .

فى شهر أغسطس 2006 شاى جوردان مضت عقد مع شركة Digital Playground لإنتاج الافلام البورنوجرافية جوه الأستديوهات ومثلت اول افلامها Control 4 مع الممثل البورنوجرافى سكوت نيلز (Scott Nails) ، واتعرض الفيلم فى أواخر سنة 2006 .

شاى جوردان مثلت أكتر من 30 فيلم بورنوجرافى أهمهم Babysitters و Cheerleaders و Nurses و All American Girls و Backyard Amateurs 5 و Pirates II ، وهى صاحبة شعبية كبيرة بسبب شكلها المميز اللى فيه ملامح اسيوية وأوروبية مع بعض ، ده غير أنها مثيرة جدا وبتندمج قوى فى المشاهد اللى بتمثلها .

شاى جوردان طباخة شاطرة ، وهى ناوية بعد كده تفتح مطعم خاص بيها .

شاى جوردان كسبت الجوايز دى :



</doc>
<doc id="26242" url="https://arz.wikipedia.org/wiki?curid=26242" title="مطار جاتويك">
مطار جاتويك

مطار لندن جاتويك هو مطار موجود على بعد 5 كيلومتر (3.1 ميل) شمال كرولى ، غرب ساسكس ، و 45،7 كيلومتر (28.4 ميل) جنوب وسط لندن . جاتويك هو تانى أكبر مطار بيخدم منطقة لندن بعد مطار هيثرو ، و هو واحد من ست مطارات دوليه بتخدم لندن مع مطار ستانستيد و مطار لندن لوتون و مطار مدينة لندن مطار لندن ساوث اند.



</doc>
<doc id="26244" url="https://arz.wikipedia.org/wiki?curid=26244" title="حى الأزبكيه">
حى الأزبكيه

حى الأزبكيه ، حى من أحياء مدينة القاهره عاصمة مصر. بناه الامير " سيف الدين أزبك من طُطغ الظاهرى " أتابك الجيش المصرى فى عهد السلاطين الظاهر تمربغا و الأشرف قايتباى من سلاطين الدوله المملوكيه فإتنسب لإسمه " أزبك " و اتعرف بإسم " الأزبكيه ".

الامير أزبك كان أتابك جيش مصر ( القائد العام للجيوش المصريه المنصوره ) فى عهد السلطان الظاهر تمربغا و بعدين اتعين نايب للسلطان فى الشام و فى عهد السلطان الاشرف قايتباى رجع مصر و رجع لمركز الأتابك و قاد جيش مصر فى معارك ضد الاتراك و هزمهم فى اسيا الصغرى فى كذا معركه منها معركة أدنه. 
مصر فى العصر المملوكى شافت نهضه عمرانيه كبيره اتبنت فيها مبانى و مناطق و احياء لسه منها موجود لغاية النهارده منها حى جاردن سيتى اللى اللى بدأ بناه السلطان الناصر محمد بن قلاوون بالميدان الناصرى و حى الأزبكيه اللى شاف احداث كتيره من تاريخ مصر.

المنطقه اللى اتبنى عليها حى الأزبكيه كانت فى الاصل منطقه اسمها " مناظر اللوق " كانت عامره زمان و فيها جناين و خليج اسمه " خليج الذكر " بتتفسح الناس عنده ، وفضلت على الحال ده لغاية سنة 1257 ، و لما حفر الناصر محمد بن قلاوون الخليج الناصرى سنة 1324 نشفت ماية خليج الذكر و مع مرور السنين اتحولت لمنطقه خراب مغطياها تلال و رمله و طالع فيها شجر سنط و كان فيها بركه قديمه اتكونت بعد ماوصل واحد الحته اللى فيها بالخليج الناصرى فكانت بتتملى بالمايه فى شهور زيادة النيل اللى كان بيستعملها فى زراعة البرسيم و الشعير . المنطقه كان فيها مقامات لأولياء بيزوروهم الناس منهم مقام سيدى عنتر و مقام سيدى وزير و كان فيه جامع خراب قديم اسمه " جامع الجاكى ".

ابتدا بنا الأزبكيه فى سنة 1475 فى عهد السلطان الأشرف قايتباى لما المنطقه لفتت نظر الامير أزبك اللى كان ساكن جنبيها فقرر انه يعمرها فمهد الارض و زاح التراب و جاب بقر و محاريث و زرع شجر جميل و حفر البركه و وصل لها مايه من الخليج الناصرى و بنى مبانى و بيوت و حط طواحين و زرع ورد و شجر و عمل جهد كبير جداً و صرف فلوس كتيره اكتر من 100 الف دينار لغاية ما حولها لمنطقة جناين عامره بعد ما كانت منطقة مهجوره بتغطيها التلال و التراب.

بنى الامير أزبك مبانى مدنيه و دينيه جميله حوالين البركه كان منها سرايته الفخمه اللى بناها سنة 1477 و جامع روعه اتسمى " جامع أزبك " كان مبنى على عواميد رخام رشيقه و ليه مئذنه بتتكون من دورين. الجامع ده فضل موجود فى الأزبكيه لغاية ما اتحول لمتجر كبير وقت الحمله الفرنساويه و بعدين بقى مهمل لغاية ما اتهد و اتردمت البركه سنة 1869 فى عهد الخديوى اسماعيل بسبب بنا دار الاوبرا الخديويه.

حى الأزبكيه اتوسع و فضل يكبر من وقت ما بناه الامير أزبك و اكمن موقعه كان متوسط و كله اشجار و جناين بقى المكان المفضل لسكنة أعيان مصر و امراءها اللى اتنافسوا على بنا سراياتهم و بيوتهم هناك فبقى أجمل أحياء القاهره و اكتر مكان مليان بالسرايات الفخمه و الجناين و بقى فى حد ذاته زى مدينه منفصله.

كل سنه فى يوم فتح سد البركه عشان ماية النيل بعد وفائه تملا البركه كان بيتعمل احتفال كبير بيحضروه امرا و اعيان مصر و عامة الشعب و كانت بتتحط خيام حوالين البركه و تسهر الناس و كانت بتدخل المراكب بالقناديل فى البركه و تتولع حراقة نفط.

السلطان قايتباى اتبسط جداً من اللى عمله أزبك " و انعم عليه بأرض المنطقه و بقت وقف لمخازن السلاح.

اتقالت اشعار عن انجاز أزبك العمرانى جه فيه :

مع مرور السنين حى الازبكيه كبر و اتوسع و كان جنبيه كذا حى راقى ، فى شماله كان فيه " الحى القبطى " اللى جزء منه كان من " حى المقس " ( محطة مصر او باب الحديد دلوقتى ) و اتبنى فيه بعد كده الكنيسه المرقسيه الكبيره. فى جهة الشرق كان فيه " حى الأفرنج " اللى كان بيسكن فيه الخواجات ، و دى كانت منطقه موجود فيها بيوت و اوتيلات و محلات تجاريه و القنصليات الأوروبيه. فى شرق حى الأفرنج كان فيه " حى اليهود " اللى معروف دلوقت بإسم " حارة اليهود ". فى الجنوب كان حى الموسكى و شارع الموسكى ما بين بركة الأزبكيه و الخليج المصرى. لغاية دلوقتى فيه جزء من الشارع ده موجود مابين ميدان العتبه الخضرا ( اللى ضمن نطاق حى الأزبكيه ) و شارع الخليج المصرى اللى بقى مكان الخليج الفعلى اللى اتردم ( شارع بور سعيد دلوقتى ).
من السرايات المشهوره اللى كانت بتطل على بركة الأزبكيه كانت سراية محمد بك الألفى و دى كانت سرايا بديعه بتتكون من تلت مبانى جميله مبنيه و سط الجناين. القصر ده اتبنى بالظبط لما جيوش نابوليون بونابرت دخلت القاهره فى الحمله الفرنساويه فإستولى عليه نابليون و عمله مقر لقيادته ، فى جنينة القصر ده اترصد سليمان الحلبى للقائد الفرنساوى كليبر و قتله. بعد ما خرجت الحمله من مصر اتحول القصر لأوتيل اسمه " شبرد " فضل موجود لغاية ما اتحرق فى حريقة القاهره فى 26 يناير 1952 و بعدين اتنقل الاوتيل على النيل جنب اوتيل سميراميس سنة 1955.

من أهم القصور اللى اتبنت فى الأزبكيه قبل ما يتبنى قصر الألفى كان القصر اللى بناه على بك الكبير لمراته الست نفيسه خاتون المراديه فى درب عبد الحق السنباطى المطل على بركة الأزبكيه و عاشت فيه ما بين 1773 و 1816، القصر ده كان اول صالون اجتماعى الشرق فى القرن السبعتاشر و شاف احداث سياسيه مهمه جداً. و كان فيه قصر احمد الشرابى و ده كان راجل من تجار القاهره الكبار و القصر كان ليه قبب مدهبه و قزاز مزخرف و منقوش و كانت على عتباته قوارب واقفه فى البركه ، و كان احمد الشرابى بيسمح لسكان القاهره انهم يدخلوا يتفسحوا فى جناين القصر. على ارض قصر احمد الشرابى اتبنت دار الاوبرا لخديويه. و كان فيه بيت كبير للفقيه السيد سعودى و قصر للشيخ عبد الله الشرقاوى شيخ الجامع الازهر و كان القصر ده مليان تحف قيمه و كتب مجلده تجليد فاخر.

عدد من الرحاله الاوروبيين زاروا القاهره فى القرن السبعتاشر و وصفوا اللى شافوه فى حى الأزبكيه و كان منهم الرحاله " دى تيفنو " اللى زار القاهره مابين 1656 و 1658 و ذكر ان ماية النيل كانت كل سنه بتفضل ماليه بركة الأزبكيه حوالى اربع او خمس تشهر.

ميدان الأزبكيه كانت بتتعمل فيه احتفالات عامه كبيره فى مختلف المناسبات فكان الميدان بيتزين و بتتحط فيه سرادقات كبيره ، و كان سكان القاهره بيروحوا هناك و يتلموا بأعداد كبيره فى الشوارع حوالين الشعرا و المداحين و الحكاواتيه اللى بيحكو حكايات تراثيه شعبيه وهما بيعزفوا بالربابه ، و فى المناسبات الدينيه كانت بتتعمل احتفالات بتمشى فيها مواكب الصوفيين و هما رافعين راياتهم و قناديلهم.

حى الأزبكيه كان اوسع و ارقى حى فى القاهره وقت وصول الحمله الفرنساويه فى اواخر 1798 و عشان كده سكن فيه نابليون بونابرت و قواده فى القصور اللى استولوا عليها حوالين بركة الأزبكيه وده ، مع المقاومه الشعبيه للمصريين ، اتسبب فى تخريب معظم الجناين و هدم بيوت و جوامع و طفش المصريين من حى الأزبكيه اللى سابوا بيوتهم لعسكر نابليون.




</doc>
<doc id="26245" url="https://arz.wikipedia.org/wiki?curid=26245" title="وصف ناصر خسرو لبلاد العرب">
وصف ناصر خسرو لبلاد العرب

وصف ناصر خسرو لبلاد العرب هو اللى كتبه ابو معین ناصر بن خسرو ( 1003 - 1088 ) عن بلاد العرب اللى زارها فى كتابه المشهور سفرنامه. ناصر خسرو كان رحاله و شاعر فارسى كبير اشتهر بديوانه " الديوان " اللى بيعتبر من ارقى اللى اتكتب فى الادب الفلسفى الفارسى. زار ناصر خسرو مصر و عاش فى القاهره اكتر من تلت سنين فى وقت رحله عملها من سنة 1045 لسنة 1052 الف عنها كتاب مهم اسمه " السفرنامه " حكى فيه عن رحلته اللى خدت سبع سنين و سجل احداثها يوم بيوم. تلت الكتاب عن مصر و صف فيه انطباعاته عنها و عن اللى شافه فيها فوصف قصور القاهره و اسوارها و ابوابها و عادات سكانها و بيوتهم و اكلاتهم انبهر ناصر خسرو بمصر و وصف معابدها و متاجرها و قال عن القاهره بإنها " مدينة قل نظيرها " . و اندهش لوجود كل انواع الفاكهه و الخضار فى الاسواق مع انها بتنتمى لمواسم مختلفه و لاحظ ان المصريين اغنيا و ميسورين جداً .

بعد خسرو ما زار مصر سافر على الحجاز و اليمن اللى سماهم " بلاد العرب " و وصف حالة العيشه هناك و انها مناطق " قليلة الخصب و يسكن اهلها الصحراء و يملكون الدواب و المواشى و يقيمون فى الخيام " . و ذكر ان هناك كانو بيسمو الاجنبى " صيد " و قال : " اذ أن كل أجنبى يرونه يسمى صيداً " ، و قابل ناس ما داقوش فى حياتهم حاجه غير لبن الجمال اكمن على حد قوله : " ليس فى هذه الصحراء غير علف فاسد تأكله الجمال " و ذكر انهم كانو فاكرين ان الدنيا كلها شكلها كده، و الضب كمان كان بيتاكل هناك لكن ناصر خسرو قرف ياكله فكان بيعتمد على اكل ثمر من شجر وصفه بإنه كان فى حجم البسله. و اجر من العرب جمال كان بيتنقل بيها تنقلات وصفها بقوله : " ظللت اتنقل من قوم الى قوم و أجد فى كل مكان خطراً وخوفاً " و بيحكى انه عدى على مناطق سكانها كانو فى غاية الفقر و البؤس لكن بالرغم من كده " فإنهم كل يوم فى حرب و عداء وسفك دماء " . و بعدها راح على البصرة و وصلها فى 28 ديسمبر سنة 1051 و وصفها بإنها " كان معظمها خراباً " . هناك جريو الناس وراه هو وصحابه و ضربوهم بالطوب ، و من هناك عدى ايران و رجع لبلده و دخلها فى 26 اكتوبر 1052.

بيقول ناصر خسرو انه فى رحلته الطويله ما شافش الامن و العدل الا فى اربع اماكن هى مصر و الديلم و الدشت و طبس .




</doc>
<doc id="26247" url="https://arz.wikipedia.org/wiki?curid=26247" title="بيروچيا">
بيروچيا

پيروچيا هيا مدينة و عاصمة منطقة أومبريا فى وسط ايطاليا ، بالقرب من نهر التيبر ، وعاصمة مقاطعة پيروچيا. رمز پيروچيا هو الجريفين هو مخلوق اسطورى ليه جسم و راس أسد و أجنحة نسر و ممكن ملاحظته فى شكل لوحات و تماثيل على المبانى فى جميع أنحاء المدينة.

پيروچيا مركز فني مهم فى ايطاليا. الرسام الشهير بيترو ڤيناوتشى ، المشهور بإسم پيترو پيروچينو كان من مواطنيين سيتا ديلا پييڤى بالقرب من پيروچيا.


</doc>
<doc id="26255" url="https://arz.wikipedia.org/wiki?curid=26255" title="ابى بروكس">
ابى بروكس

ابى بروكس (Abbey Brooks) ممثلة بورنوجرافية امريكية اتولدت يوم 17 فبراير 1983 فى مدينة شيكاجو بولاية ايلينوى الامريكية .

ابى بروكس عاشت فى مدينة ديترويت بولاية ميشيجان بين اسرتها المتدينة ودرست فى كلية كاثوليكية فى جامعة ميشيجان ، وفى سنة 2004 خدت البكالوريوس فى إدارة الاعمال .

اشتغلت ابى بروكس الاول كموديل عريان ، وبعد كده بدأت تنشر صورها العريانة على أكتر من موقع على شبكة الإنترنت .
ابى بروكس سافرت لمدينة لوس انجليس بولاية كاليفورنيا سنة 2006 وهناك بدأت شغلها فى مجال البورنوجرافى ، وأول فيلم مثلته كان فيلم Gina's Fresh Breed 3 اللى أنتجته ومثلت مشاهد الليزبيان معاها فيه الممثلة البورنوجرافية جينا لين (Gina Lynn)

ابى بروكس بتفضل مشاهد الليزبيان عن مشاهد الجنس بين ست وراجل ، ورغم كده نجحت فى النوع التانى بسبب أن الممثلين البورنوجرافيين اللى صورت معاهم مشاهد الجنس الثديى كان دكر الراجل عند كل واحد فيهم بينتصب بسرعة لما بيحطه بين بزازها الكبيرة والمثيرة .

ابى بروكس مثلت أكتر من 100 فيلم بورنوجرافى لحساب شركات Brazzers و Bangbros و Reality Kings و Jug Fuckers 
ده غير عروض الإثارة اللى ظهرت فيها .

ابى بروكس كسبت جايزة AVN Award 2009 كأحسن مشهد جنس جماعى عن فيلم Pirates II

الموقع الرسمى لابى بروكس على شبكة الإنترنت هو http://www.abbeybrooks.com


</doc>
<doc id="26262" url="https://arz.wikipedia.org/wiki?curid=26262" title="الحزب الديموقراطى فى امريكا">
الحزب الديموقراطى فى امريكا

الحزب الديموقراطى فى امريكا هو واحد من اكبر حزبين موجودين فى امريكا و الحزب التانى هو الحزب الجمهورى . الحزب الديموقراطى بيعتبر لحد كبير ممثل تيار يسار الوسط فى السياسه الأميركانيه. الحزب ليه اطول سجل من الشغل المستمر فى الولايات المتحدة . الحزب كان ليه 72 مليون ناخب متسجل سنة 2004. الرئيس باراك أوباما هو الديمقراطى نمره 15 اللى يشغل منصب رئيس امريكا. الرمز بتاع الحزب الديموقراطى هوا الحمار . 



</doc>
<doc id="26266" url="https://arz.wikipedia.org/wiki?curid=26266" title="الما ماتار">
الما ماتار

ألما ماتار بتتنطق ˈælmə ˈmeɪtər و معناها باللاتينى الام المغذيه و ده تعبير كان بيستخدم فى روما القديمه كلقب بيعبر عن الآلهه الأمهات خصوصا سيريس او سيبيل و فى العصور الوسطى كان بيستخدم فى المسيحية كلقب العدرا مريم.

دلوقتى ألما ماتار بتعبر عن المدرسة او الكلية او الجامعة اللى بيدرس فيها الطالب او مكان التخرج. 


</doc>
<doc id="26269" url="https://arz.wikipedia.org/wiki?curid=26269" title="شبكة الطرق السريعه عبر افريقيا">
شبكة الطرق السريعه عبر افريقيا

شبكة الطرق السريعه عبر افريقيا بالإنجليزى ترانس أفريكان هايواى نيتوورك هيا مشاريع تسع طرق سريعه فى افريقيا خططها و بيبنيها لجنة الأمم المتحدة الاقتصادية لأفريقيا (اللجنة الاقتصادية لأفريقيا) و بنك التنمية الأفريقى ، و الاتحاد الافريقى بالتعاون مع المجتمعات الدولية والإقليمية. هدف شبكة الطرق السريعه عبر افريقيا تعزيز التجارة و تخفيف حدة الفقر فى افريقيا عن طريق تطوير وإدارة الطرق علشان تكون ممرات تجاره بين دول افريقيا . إجمالى طول الطرق السريعة التسعه فى الشبكه 56683 كيلومتر و ساعات بيتقال عليها 'ممرات عبر افريقيا' او 'ممرات الطريق' بدل من الطرق السريعة


</doc>
<doc id="26270" url="https://arz.wikipedia.org/wiki?curid=26270" title="معركة ادنه (1488)">
معركة ادنه (1488)

معركة أدنه سنة 1488 هى معركه عسكريه قامت بين الجيش المصرى بقيادة الامير سيف الدين أزبك و الأتراك بقيادة بايزيد التانى فى أغسطس 1488 و انتهت بهزيمة الأتراك هزيمه كبيره و استسلامهم.

فى سنة 1277 سحق الظاهر بيبرس الأتراك المتحالفين مع المغول فى الأناضول فى معركة الأبلستين و دخل الجيش المصرى عاصمتهم قيساريه و من وقتها ما قامتش للأتراك السلاجقه قومه.

مع ظهور الأتراك العثمانيين بدأ الأتراك يتطلعوا لغزو الشام و اقتطاعها هى و اطراف اسيا الصغرى من الدوله المملوكيه فى مصر. علاقة الأتراك مع مصر ما كانتش وحشه لكن ابتدت تسؤ بعد وفاة سلطانهم محمد خان التانى المعروف بمحمد الفاتح و قعاد ابنه بايزيد التانى على عرش الأتراك و لجوء أخوه المتصارع معاه " جمجمه " ( جم ) لمصر فى عهد سلطانها الأشرف قايتباى.

بدأت المشاكل فى صيف 1485 لما وصلت القاهره اخبار من الامير " أزدمر " نايب الدوله فى حلب بإن الأتراك استولوا على اطراف من الأراضى التابعه للدوله فقلق قايتباى و ابتدا يجهز عسكر مصر عشان يروحوا على الشام و خرجت من مصر تجريده كبيره بقيادة الامير سيف الدين أزبك و راحت على الشام و قامت معركه ما بين عسكر مصر و عسكر الأتراك انتصر فيها العسكر المصرى و اتقتل من الاتراك اعداد ضخمه و اتأسر احمد بك بن هرسك و ده كان من كبار الأتراك مع عدد كبير من الامرا العثمانليه و استولى الجيش المصرى على سناجق الاترك و اتبعتت رووس الاتراك المقتولين على مصر و فرح السلطان قايتباى بأخبار النصر و دقت البشاير فى قلعة القاهره. لكن فى يونيه 1486 وصلت القاهره اخبار بإن الأتراك بعد ما انهزموا جمعوا جيشهم من تانى و ناوين يشنوا هجوم جديد و ان عسكر مصر اللى راحوا على حلب خرجوا تانى و راحوا على " كولك " للتصدى للأتراك فإنزعج قايتباى و جهز قوات اضافيه تحت قيادة الامير " يشبك الجمالى " لكن فى الغضون ى رجع الأتابكى أزبك على مصر بالجيش و اترجت القاهره لما دخل عسكر مصر و قدامهم الأسرى الأتراك و صناجقهم منكسه و كان بين الاسرى امرا اتراك كبار مربوطين بالحبال و عاهم اميرهم الكبير احمد بن هرسك مربروط بطوق فى رقبته و كلمه السلطان قايتباى و وبخه و كرم الامير أزبك و بقية امرا مصر اللى شاركوا فى هزيمة الاتراك. فى اواخر ديسمبر 1486 امر قايتباى بفك قيود احمد بن هرسك و الامرا الاتراك عشان يرجعهم بلادهم كخطوه للصلح لكن فى ابريل 1488 وصلت اخبار جديده من حلب ان سلطان الاتراك بايزيد وصل بجيش ضخم لغاية " أدنه " و انه ناوى يوسع الهجوم فأمر قايتباى بخروج الامير أزبك على راس جيش عشان يتصدى للأتراك فخرج أزبك بجيش كبير و العساكر لابسين دروع الحرب على غير العاده قبل كده ، التجريده دى كانت اكبر تجريده تخرج من مصر و كان خروجها يوم مشهود فى القاهره و لدرجة ان العربان المتربصين جوه مصر قالوا مابقاش فيه عسكر فى مصر و افتكروها فرصه للإفساد لكن السلطان قايتباى خصص لهم عسكر يمشوا فى القاهره و هما على الحصنه و شايلين السيوف كل يوم حد و اربع عشان يخوفوهم و كانت فرجه للناس.

فى يوليه 1488 ابتدا الاتراك يتحركوا فبعت سلطانهم بايزيد حوالى ستين سفينه محمله بأعداد ضخمه من العساكر عشان يعمل انزال عند " باب الملك " لكن قامت ريح فى البحر و غرق عدد من السفن ، و القوات اللى قدرت تنزل إلتحم بيهم عساكر مصر و هزموهم هزيمه كبيره. بايزيد جمع جيشه فى أدنه ( أضنه ) فقام الجيش المصرى بمحاصرة الجيش التركى و استمر الحصار تلت تشهر حصلت فيها معارك كتيره لغاية ما استسلم الأتراك لجيش مصر.

بعد النصر الكبير رجع الامير أزبك على القاهره و معاه اعداد كبيره من الأسرى و عدد من الامرا الاتراك اللى جم بإرادتهم و طلبوا اللجؤ فى مصر فأكرمهم السلطان قايتباى و طلع لهم مرتبات يتعيشوا منها.


</doc>
<doc id="26272" url="https://arz.wikipedia.org/wiki?curid=26272" title="ساراجوسا">
ساراجوسا

ساراجوسا و بتتنطق كمان ثاراجوثا هيا مدينه فى اسبانيا و هيا عاصمة مقاطعة ساراجوسا و منطقة الحكم الذاتى اراجون ،و مبنيه على نهر إيبرو و روافده ، ايويرڤا و جاليجو ، بالقرب من مركز المنطقة فى وادى فيه مجموعة متنوعة من المناظر الطبيعية .

عدد سكان مدينة ساراجوسا يوم 1 سبتمبر 2010 كان 701090 ، و ده معناه انها فى الترتيب الخامس فى اسبانيا حسب عدد السكان.بلدية ساراجوسا بيعيش فيها اكثر من 50 ف الميه من سكان أراجون. المدينة مبنيه على ارتفاع 199 متر فوق مستوى سطح البحر ، و بتشكل مفترق طرق بين مدريد ، بارسلونا ، ڤالنسيا ، بلباو و تولوز (فرنسا) و كل مدينه منهم على بعد حوالى 300 كيلومتر (200 ميل) من ساراجوسا.

ساراجوسا استضافت معرض اكسبو 2008 فى صيف سنة 2008 ، و المعرض العالمى عن الميه و التنميه المستديمه.

ساراجوساكانت عاصمة تاج أراجون


</doc>
<doc id="26278" url="https://arz.wikipedia.org/wiki?curid=26278" title="خاير بك">
خاير بك

خاير بك من ملباى ،( صمصوم، جنب كرجستان، حوالى 1462 - القاهره، 5 اكتوبر 1522 )، اول نايب للسلطان العثمانى فى مصر ، لقبه سليم شاه ( سليم الاول ) بإسم " خاين بك " لخيانته للسلطان الغورى و عينه نايب ليه على مصر فى 1 سبتمبر 1517 بعد ما غزاها و احتلها الاتراك العثمانليه ، فإتلقب بـ " ملك الأمراء " و فضل نايب للمستعمرين العثمانيين على مصر لغاية وفاته فى 5 اكتوبر 1522. كان وقت غزو العثمانليه نايب الدوله المملوكيه فى حلب فى الشام لكن خان السلطان الغورى و كان عامل كبير فى انتصار العثمانيين فى معركة مرج دابق (اغسطس 1516) و احتلالهم الشام و بعد كده مصر فكافئه سليم الاول بتعينه نايب ليه فى مصر. شنق سلطان مصر الاشرف طومان باى على باب زويله. اتصف بالقسوه و الدمويه و كترة قتل الناس ظالمين على مظلومين. فى فترة نيابته أعدم حوالى 10 الاف واحد. قتل الامرا و عزل القضاه الاربعه و غير نظم المقاييس و الموازين و العمله و بدل قوانين مصر و حط مكانها قوانين تركيه جايره ، و ساب التركمان و الإنكشاريه و الأصبهانيه و غيرهم يفسدوا و ينهبوا الناس ، و بقت اللغه التركى لغه الدوله و بيتنادى بيها فى شوارع مصر اللى حل عليها عصر من احلك عصورها.

وصفه ابن إياس اللى عاصره بإنه كان : " جبارا عنيدا عسوفا سفاكا للدماء، قتل فى مدة ولايته على مصر مالايحصى من الخلايق..وشنق وخوزق من الناس جماعة كثيرة، واقترح لهم أشياء فى عذابهم، فكان يخوزقهم من أضلاعهم ويسميه شك الباذنجان".

خاير بك كان شركسى من الأباظيه لكن مااتولدش فى بلاد الشركس لكن فى قريه اسمها " صمصوم " جنب " كرجستان " ( بلاد الكرج ) ، و كان ليه اربع اخوات هما كسباى و خضر و جان بلاط و قانصوه. ابوه " ملباى " اداهم للسلطان الأشرف قايتباى و بالتالى مامسهمش الرق. كسباى و خضر ماتوا فى عهد الأشرف قايتباى ، و جان بلاط اترقى لدرجة امير الف و مات فى عهد السلطان الناصر محمد بن قايتباى ، و قانصوه اللى اتعرف بإسم قانصوه المحمدى البرجى اترقى لمنصب نايب الشام و مات فى عهد السلطان الغورى.

الأشرف قايتباى ضم خاير لمماليكه فعاش فى طباق قلعة الجبل و اترقى لغاية ما بقى من المماليك السلطانيه ، و بعدين رقاه الأشرف و دخله فى المماليك الجمداريه ، و بعدين رقاه لمنصب خاصكى دوادار سكين ، و فى سنة 1495 فى عهد الناصر محمد بن قايتباى بقى امير عشره و بعدين اترقى لدرجة امير طبلخاناه ، و فى سنة 1497 بعته الناصر لملك الروم ( سلطان الاتراك العثمانيه ) بايزيد التانى بجواب ، و فى عهد السلطان جان بلاط اترقى لدرجة امير مائه مقدم الف و هى اعلى درجات الإماره و راح الشام مع العسكر لمحاربة قصروه نايب الشام اللى اتمرد. اتسجن فتره فى قلعة دمشق لغاية ما اطلق سراحه السلطان العادل قايتباى اللى رجعه مصر و رجعله درجة إمارة الف. فى عهد السلطان الأشرف الغورى اتعين حاجب الحجاب و فضل فى المنصب ده لغاية وفاة أخوه قانصوه المحمدى اللى كان نايب الشام فنقل السلطان الغورى الامير سيباى من نيابة حلب لنيابة الشام و عين مكانه ، لسؤ بخته ، خاير نايب على حلب ففضل فى المنصب ده من يوليه 1504 لغاية ما جيوش العثمانليه بقيادة سليم خان الاول غزت الشام سنة 1516.

فى سنة 1512 اتولى ملك بلاد الروم فى الأناضول السلطان العثمانى سليم خان الاول ابن عثمان و ده كان سلطان بيحب الحروب و عايز يوسع نطاق الدوله العثمانيه فبقى بيتلكك على محاربة الدوله المملوكيه على اقل سبب فإتهم السلطان الغورى بإنه بيمالى الفرس أكبر اعداء العثمانليه وقتها ، و بإن مصر بتإوى المنشقين و المتمردين عليه. فى الفتره دى خاير بك كان بيتصل من حلب بسليم الاول و بيحرضه و بيشجعه على غزو الدوله المملوكيه و بيقوله تفاصيل عن نقط ضعفها. لما حس السلطان الغورى فى مصر بالخطر و ابتدا يجهز الجيش عشان يروح الشام للتصدى للعثمانليه كتب له خاير بك فى مارس 1516 عشان يحاول يمنعه من المجى لحلب. خرج السلطان الغورى بالجيش و قامت معركة مرج دابق فى شمال حلب فى 24 أغسطس 1516 خاير بك خان السلطان الغورى و لعب دور كبير فى هزيمته. خاير بك كان بيقود ميسرة جيش الغورى لكن لما قامت المعركه انسحب بقواته ، وقت ماكان جيش الغورى منتصر و العثمانليه بيتقهقروا ، و راح على حماه بعد ما نشر اشاعه بإن السلطان الغورى اتقتل ففتح ثغره فى جيش الغورى اللى إترج رجه كبيره و سادت الفوضى صفوفه و كانت مدافع العثمانليه قويه ففتكت بالجيش المضطرب و شتتته و اتصاب السلطان الغورى بصدمه فوقع من على حصانه و مات و ما بانلهوش اثر من يوميها.

بعد ما دخل سليم الاول حلب رجع خاير بك ليها و لبس اللبس التركى و حلق دقنه زى الأتراك فسماه سليم الاول " خاين بك " إكمنه خان السلطان الغورى و لعب دور كبير فى هزيمته ، و قبل ما يوصل سليم دمشق راح على هناك عشان يستقبله. نهب الأتراك دمشق و هجموا على بيوت الناس و طردوهم منها عشان يسكنوا فيها و بيحكى المؤرخ ابن طولون الصالحى : " و هجم العسكر عليها وعلى ضواحيها للسكنى، فأخرجت أناس كثيرة من بيوتها، ورميت حوائجهم ومؤنهم، وخرج جمع من النساء الحبال، وحصل للناس لم تقع لأهل دمشق وضواحيها قط " .

بعد ما استولى الاتراك على سوريا خاير بك حرض سليم الاول على انه يكمل المشوار و يستولى على مصر كمان فراح سليم على مصر و راح خاير بك معاه و خرج السلطان الجديد الأشرف طومان باى على راس جيش صغير قدر يجمعه بسرعه بعد ما الجيش الاصلى اتفرق و اتشتت فى الشام و قامت معركة فى الريدانيه ( العباسيه دلوقتى ) و استبسل طومان باى فى القتال بطريقه ملحميه بجيشه الصغير لكن فى الاخر اتغلب و اضطر ينسحب و دخل الغزاه العثمانليه القاهره و معاهم خاير بك و فضل طومان باى يقاوم و يشن حرب عصابات على جيش المحتلين لغاية ما هو كمان اتغدر بيه بعد ما استخبى فى البحيره عند شيخ من شيوخ العربان اسمه حسن بن مرعى كان لطومان باى جمايل و احسانات كتيره عليه ، لكن الشيخ خانه و غدر بيه و سلمه للعثمانليه. سليم الاول لما اتمسك طومان باى فرح و قال : الأن ملكنا ملك مصر " و بين اعجابه بشجاعته و مقاومته البطوليه و ما كانش عايز يعدمه و قال : " مثل هذا لا يقتل " ، لكن خاير بك نصحه بإنه يعدمه عشان يخلص منه فشنقه على باب زويله و صرخ المصريين صرخه عظيمه لما اتشنق من حزنهم عليه ، و بكده انتهى تاريخ الدوله المملوكيه اللى صالت و جالت حوالى قرنين و نص من الزمان ، و ضاع من مصر استقلالها وبقت مجرد ولايه مستعمره من ولايات العثمانيين.

سليم الاول كان عين نايب ليه فى مصر هو يونس باشاه لكن بعد ما أعدم طومان باى شاله و عين مكانه خاير بك و سلمه خاتم النيابه فى 29 أغسطس 1917 و راح هو على دمشق و منها على مقر ملكه فى الأناضول فقعد خاير بك فى قلعة الجبل و ابتدت عملية نهب مصر و استنزافها و تحويل قوانينها و معاملاتها للقوانين و المعاملات التركيه العثمانيه و بقت اللغه التركيه مستعمله و بيتنادى بيها فى شوارع القاهره.

كتب ابن إياس :

عملية نهب مصر ابتدت طوالى بعد دخول سليم الاول القاهره يوم الاتنين 26 يناير 1517. عساكره طوالى هجموا على بيوت الناس و طردوهم منها عشان يسكنوا فيها هما، و هجموا على الجوامع و اقتحموا الجامع الازهر و جامع احمد بن طولون و مدارس القاهره و ولعوا النار فى جامع شيخا و البيوت اللى حواليه و قعدوا يقتلوا فى الناس فى الشوارع و بقت الجثث مترميه فى شوارع القاهره و مصر القديمه و بيتقدر عدد اللى اتقتلوا بالمنظر ده بحوالى 10 تلاف انسان. و نهب العثمانليه الغلال عشان يأكلوا بيه حصنتهم فبقت الناس مش لاقيه العيش و دخلوا القرى و سرقوا مواشى و طيور الفلاحين ، و بيحكى إبن إياس اللى عاصر الأحداث ان عساكر العثمانيه كانوا جيعانين و نفسهم قذره .. وعندهم عفاشه زايده فى نفوسهم و قلة دين .. و كانوا همج زى البهايم ، و انهم كانوا بيمسكوا الناس فى الشوارع و يقولوا لهم اشتروا نفسكم من القتل ، فكانوا بياخدوا من الناس مبالغ بيحددوها و ضاف : " وصارت اهل مصر تحت اسرهم " و إن " انفتحت للعثمانيه كنوز الارض بمصر من نهب قماش وسلاح وبغال وعبيد وغير ذلك من كل شىء فاخر، و احتووا على اموال وقماش مافرحوا بها قط فى بلادهم، و لا استاذهم الكبير " . و فك العثمانليه رخام قاعات القلعة و بيوت القاهره و نهبوا الكتب و المخطوطات اللى كانت موجوده فى المدارس ، و قبضوا على الصنايعيه و الحرفيين و التجار و الموظفين و غيرهم مسلمين على مسيحيين وفوقيهم اعداد من أعيان مصر و المشايخ و الفقهاء و رحلوهم على اسكندريه و نقلوهم بالمراكب من هناك بالنهايب على قاعدتهم استنبول اللى هى اصلاً كونستانتينوبل اللى نهبوها من البيزنطيين قبل ما يغزوا مصر بـ 64 سنه. المراكب نقلت المصريين على انطاليا و من هناك ودوهم على استنبول و فيه مراكب غرقت فى السكه كان منها مركب عليها 400 واحد من ضمنهم جماعه من أعيان مصر. بيقول ابن اياس عن موضوع نقل المصريين لإستنبول : " ولم تقاس اهل مصر شدة من قديم الزمان أعظم من هذه الشده، ولاسمعت بمثلها فى التواريخ القديمه ". فى استنبول كان شاويشيتهم بيحتالوا على مصريين من اللى أسروهم و نقلوهم على هناك و بيقولولهم انهم حا يهربوهم على مصر فى السر فكانوا بياخدوهم و فى السكه كانوا بيسرقوا فلوسهم و حاجتهم و يقتلوهم و ما كانش بيبان ليهم اثر. بيقول ابن إياس : " وقد فعلوا مثل ذلك بكثير من اهل مصر ممن كان بإسطنبول " .
سليم الاول قعد يخرب فى مصر حوالى تمن تشهر وقضى الفتره دى فى لذاته و شرب الخمره و عيشته مع الصبيان المرد على حد قول ابن إياس ، و فى الاخر بعد ما خرب و نهب اللى قدر عليه ، لم العثمانليه عدد كبير من سكان القاهره و ربطوهم بالحبال من رقابيهم و ساقوهم بالضرب على ضهورهم بالكرابيج عشان يسحبوا المكاحل النحاس ( المدافع ) اللى كانت موجوده فى قلعة الجبل عشان يحطوها فى مراكب فى النيل لنقلها لإستنبول. سليم الاول عين خاير بك نايب ليه فى مصر فى أغسطس 1917 ، و فى 10 سبتمبر 1517 خرج سليم الاول بالطبل و الزمر من بيت ابن السلطان قايتباى وهو لابس قفطان احمر فى موكب مشى قدامه خاير بك و الامرا و العسكر العثمانليه و راح على الشام. و بيتقال انه خرج من مصر و معاه الف جمل محملين بالدهب و الفضه و التحف و الرخام و منهوبات كتيره جمعها فى فترة اقامته فى القاهره.

الخليفه العباسى القاهرى المتوكل على الله و عيلته كانوا كمان من ضمن الناس اللى نقلهم العثمانيين على استنبول و اخدوا منه الاثار النبويه و هى " البيرق و السيف و البرده " و مفاتيح الحرمين الشريفين و نقلوهم على استنبول مع بقية المسروقات. بنقل الحرفيين و الصنايعيه من مصر قلت الصنايع فى مصر و بيتقال اختفت منها 50 صنعه و من ساعتها دخلت مصر فى عصر انحدار صناعى و اتلاشى مركزها الحضارى ، و بنقل الخليفه العباسى و كبار رجال الدوله ضاع من مصر كمان مركزها الدينى و السياسى.

بيقول ابن إياس إن من العجايب إن مصر بقت نيابه بعد ماكان سلطان مصر أعظم السلاطين فى كل البلاد و حاوى مُلك مصر اللى افتخر بيه فرعون لما قال : أليس لى ملك مصر ، و اتباهى بملك مصر عن كل ممالك الدنيا ، وضاف : " ولكن ابن عثمان انتهك حرمة مصر، وما خرج منها حتى غنم اموالها وقتل ابطالها ويتم اطفالها وأسر رجالها وبدد أحوالها واظهر أهوالها " .

مشى سليم الاول من مصر و ساب لخاير بك 5000 خيال و 500 من ضريبة البنادق عشان يساعدوه فى تكميل عملية النهب و عشان يحول مصر لمستعمره تركيه بإسم ولايه و دى كانت مهمه نجح فيها خاير بك نجاح كبير. الطوايف اللى سابها سليم الاول فى مصر كان منهم التركمان و الانكشاريه والأصبهانيه و الكموليه و دول كانوا فئات متصارعه و اتنافسوا فى عمليات نهب مصر. العربان كانوا طايفه تانيه موجودين فى مصر قبل الاحتلال العثمانى و دول استمروا فى الإعتداء على القرى و قطع الطريق على الفلاحين المصريين ، و انتهزوا فرصة دخول العثمانليه مصر و إضطراب الاوضاع فزودوا هجماتهم و خربوا و نهبوا غالبية قرى الشرقيه بزعامة شيخهم وقتها عبد الدايم بن بقر شيخ العرب .

نقل ابن إياس عن شاعر قوله :

خاير بك من ملباى اللى اتلقب بملك الأمراء كان راجل ابيضانى طويل و رفيع و شكله كويس و بيتكلم بالعربى بفصاحه و كان خمورجى و بيحب يسمع مزيكا.

سليم الاول كان ليه بالنسبه لمصر هدفين ، الاولانى ضمان ان مايظهرش حد يتمرد و يستقل بمصر ، و التانى جباية دخل سنوى كبير من مصر للعثمانيه. مع ان خاير بك ماكانش عثمانلى لكن من امرا الجراكسه و خاين لسلطانه و سليم خان نفسه كان بيسميه " خاين بك " لكن سليم وثق فيه و شاف انه الراجل المناسب للمرحله.

ابتدا خاير بك مهمته يوم الحد 6 سبتمبر 1517 بطلوعه قلعة الجبل بعد ما مشى فى موكب كبير فى شوارع القاهره ومشيت قدامه العسكر العثمانليه. و طوالى وزع المناصب و الوظايف فعين واحد من مماليكه اسمه " كمشبغا " والى على القاهره و عين " الزينى بركات " فى كذا وظيفه منها مدبر للنيابه وناظر للحسبه و للذخيره و للبيمارستان المنصورى و غيرها فبقى حاجه زى عزيز مصر زمانه. و تانى حاجه عملها خاير بك انه اتجوز خوند مصر باى أرملة السلطان الظاهر قانصوه فطلعت عاشت معاه فى القلعه. لكن قبل ما يتهنى ثارت عليه جماعه من العساكر الانكشاريه اللى سابهمله سليم الاول و طالبوه بإنه يزود لهم الجامكيه و يقبضهم زى المماليك ما كانوا بيقبضوا و يديهم لحمه و عليق زيهم ، فقالهم انه حا يبعت للسلطان سليم يسأله فى الموضوع ده و بعت الامير قايتباى نايب الكرك لسليم عشان يسأله يدفع لهم كام ، لكن العثمانيه فضلوا يلحوا على خاير بك انه يزودلهم مرتباتهم فقالهم : " انا سلطان عشان افرق عليكم الإقطاعات ؟ ابعتوا قولوا لأستاذكم يفرق عليكم الإقطاعات و يديكوا جوامك و لحمه و عليق " فإتغاظوا منه و شتموه و كانوا حايقتلوه لكن قدر يهرب منهم بسرعه ، فراحوا على خير الدين نايب القلعه فقفل ابواب القلعه و استخبى. فى 20 رمضان 923 / 6 اكتوبر 1517 عمل خاير بك اول مواكبه فى القاهره فدخل من باب النصر و قدامه حوالى الفين من العثمانليه و اترجت القاهره و اتجمعت الناس للفرجه.

مهمة خاير بك كانت توطيد الحكم العثمانى و تحويل النظم و القوانين فى مصر للنظم و القوانين التركيه العثمانيه. اول حاجه اتغيرت كانت الخطبه بإسم سليم الاول فى الجوامع " وانصر اللهم السلطان المظفر سليم شاه " و ظهور فلوس جديده منقوش عليها اسمه و خروج المحمل المصرى للحجاز بإسمه. بطلت الاحتفالات اللى كانت بتتعمل ايام الدوله المملوكيه فى الموالد و الاعياد و بيقول ابن إياس : " وبطل اشياء كثيرة من شعار المملكة مما كان يعمل للسلاطين الماضية فى الأعياد ، وصارت مصر لا يعرف لها نظام مما كان يعمل به " ، و نعى أعياد مصر بقوله:

فوق كده حصلت فى مصر تغييرات تانيه كان منها ظهور اللغه التركى فى شوارع القاهره فبقت قرارات خاير بك بيتنادى بيها فى الشوارع عن طريق اتنين مناديه و احد بينادى بالتركى و التانى بينادى بالعربى ، و رواج الاعدام بالخازوق. خاير بك اتفنن فى استعمال الخوازيق و عمل نوعيه من الخوازيق بتدخل فى ضلوع الضحايا و كان بيسمى النوعيه دى " شك البتنجان ". خاير بك حكم بالحديد و النار و كان بيصدر قرارات بإعدام ناس على حاجات بسيطه ما تستحقش الاعدام زى مثلاً واحد سرق خيارتين من ارض مزروعه ، و بيقول ابن إياس انه كان بيحكم على الناس بالاعدام و هو سكران و بالطريقه دى أعدم أعداد كبيره جداً من الناس. و من الحاجات الغريبه اللى عملها انه نادى فى القاهره بإن كل اللى عنده كبش نطاح يطلع بيه القلعه عشان يناطح كباش تانيه فإستغربت الناس و استخفوا عقله.

زادت هجمات العربان فى الشهور الأولى من نيابة خاير بك و بقوا بيمثلوا مشكله كبيره ليه زى ما كانوا مشكله على امتداد العصر المملوكى ، و فى 3 ديسمبر 1517 قدر شيخ العرب حسن بن مرعى اللى غدر بالسلطان الاشرف طومان باى و سلمه للعثمانليه انه يهرب من سجنه فى القلعه بالليل بعد ما برد قيوده و اتدلدل بحبل من سور القلعه و جرى ، فإتنكد خاير بك من الخبر و امر بسرعة القبض عليه. حسن بن مرعى كان قبض عليه سليم الاول قبل ما يمشى من مصر و سجنه فى قلعة الجبل. بعد الحادثه دى بتلت تيام دخلت قبايل عربيه الجيزه و اتقاتلوا ، فراح لهم الامير قايتباى الدوادار على راس تجريده من المماليك و العثمانليه عشان يطردهم من هناك لكن عدد العربان دول كان اكتر من عشرين الف فإستدعى الموضوع خروج خاير بك بنفسه على راس تجريده لكن و هو فى السكه اتخانق مع العثمانليه فخاف منهم و رجع على القلعه ، و فى 22 ديسمبر 1517 راح الامير قايتباى على البحيره عشان يطرد العربان و يقبض على شيخ العرب حسن بن مرعى فهربوا للجبال ، وراح حماد اخو حسن بن مرعى للامير قايتباى و طلب منه الامان على اساس انه يسلمه حسن بن مرعى ، لكن لما اتضح للامير قايتباى إن ده كله مكر من العربان قبض على حماد و بعته لخاير بك فسجنه و رجع الامير قايتباى على القاهره من غير ما ينجح فى القبض على حسن بن مرعى ففضل هربان و مستخبى لغاية ما قدر كاشف الغربيه " أينال السيفى " إنه يستدرجه جنب سنهور فى مارس 1519 و يسكره و يقبض عليه هو و أخوه " شكر " ، فهجم عليهم المماليك و جزوا روسهم و علقوها على حصان طومان باى اللى كان شيخ العرب حسن بن مرعى سرقه بعد ما غدر بطومان باى و خانه ، و بيتقال ان المماليك قطعوهم حتت و فيه منهم شربوا من دمهم ، و دخل حصان الشهيد طومان باى القاهره فى 23 مارس 1519 و روس الخونه متعلقه فى رقبته فأمر خاير بك بتعلقيها على باب النصر ، وخرج اهل طومان باى يتفرجوا عليها و يتشفوا فيها و زغرتت الستات من الفرحه لأخد التار من الخونه .

العثمانليه كمان استمروا فى الفساد و النهب و كانوا بيدخلوا الأحياء زى حى الأزبكيه و يخلعوا الابواب و الشبابيك الحديد ويحطوها على جمال و يبيعوها ، و استمروا فى خطف الستات و الصبيان و قتل الناس فى الشوارع ليل نهار لغاية الناس مابقت مرعوبه منهم ، فراح امين قضاة مصر مع الامير قايتباى لخاير بك فى القلعه و حكوا له على اللى بيحصل فنادى خاير بك فى القاهره بمنع خروج الستات و الصبيان المرد من بيوتهم و ان الدكاكين و الأسواق تقفل بعد المغرب و ماحدش يمشى فى الشوارع بعد المغرب.

فى مارس 1518 طلع المصريين اشاعه بإن خاير بك ناوى يستقيل بمصر و يخلى الخطبه و الفلوس بإسمه ، و بيحكى ابن إياس أن المصريين فى الفتره دى بقوا بيختلقوا حكايات و بيروجوا اشاعات و اكاذيب. خاير بك بطبيعة الحال كان وفى لولى نعمته سليم الاول و كان مبسوط بمنصبه كنايب للسلطان العثمانى على مصر و مالهوش تطلعات اكبر ، لكن المصريين كانوا من الكرب اللى عايشين فيه بيخترعوا حكايات وهميه.

فى الشام لغى سليم الأولى نظام القضاه الاربعه و خلى بس القاضى الحنفى يحكم بين الناس زى ما فى استنبول. خاير بك فى مصر طوالى امر القضاه الاربعه بتقليل عدد نوابهم و ده كان بداية تغيير مهم بيتحضر له. تغيير تانى حصل كان ظهور موظف تركى بيقعد على دكه على باب المدرسه الصالحيه بين جماعه من الانكشاريه و بيسموه محضر. مهمة المحضر ده كانت إن أى قضيه لازم الاول تتعرض عليه قبل ما تتعرض على قضاة مصر و لو اصدر حكم فمش من حق القضاه انهم يعارضوه. المحضر ده كان بياخد أتعاب من الشاكى و المشتكى و كان بيكلمهم عن طريق مترجم تركى ، و فوق كده فرض العثمانليه ضرايب على القضايا اللى بتترفع فى نواحى مصر. عن موضوع المظالم الجديده دى نقل ابن إياس قول شاعر :

مظالم الاتراك العثمانليه ما حلتش على البنى ادمين بس لكن كمان ابتلى بيها الكلاب ، ففى 20 ابريل 1518 ظهرت المناديه فى شوارع القاهره بإن خاير بك أصدر قرار بإن كل واحد يشوف كلب يقتله و يعلقه على دكانه فبدأ التركمانيه يقتلوا الكلاب و يوسطوها ( يعنى يقطعوها نصين ) بسيوفهم فى الشوارع و اتقال ان فى يوم صدور القرار قتل التركمانيه اكتر من 500 كلب. فضل التركمان يقتلوا فى الكلاب بطرق وحشيه لغاية ما راح الزينى بركات المحتسب لخاير بك و شفع فى الكلاب فنادى المناديه فى الشوارع بوقف قتل الكلاب و إن كل اللى مسك كلب يسيبوه يروح لحال سبيله ففرح المصريين و دعوا للزينى بركات انه وقف المدبحه و خلص الكلاب و هديوا. عن نكبة الكلاب كتب ابن إياس : 
نادرة رجوع السلطان الغورى

من الحوادث الغريبه اللى حصلت سنة 1518 كان ظهور راجل فى القاهره فى 27 ابريل قال انه السلطان الغورى و انه حى يرزق ماماتش و صدقته غالبية الناس و انتشر فى القاهره إن السلطان الغورى ما ماتش و رجع مصر ، فلما سمع خاير بك بالموضوع امر بالقبض عليه فلما مسكوه و جابوهوله اتضح له انه راجل نصاب كان نصب عليه قبل كده ايام ما كان نايب حلب و قاله انه السلطان قانصوه خمسمئه و الناس صدقته فى حلب فعاقبه خاير بك اياميها بالضرب و قطع مناخيره ، و بعدين راح مصر و قال انه الامير محمد بك قريب السلطان الغورى فقبض عليه السلطان الغورى و ضربه و سجنه و فضل فى السجن لغاية السلطان الغورى ماإختفى فى الشام بعد معركة مرج دابق فأفرج عنه الأشرف طومان باى. خاير بك غضب و قاله : " أنا ما قطعت أنفك بحلب، وقلت لى إنك تبت من الكذب على الملوك ؟ " ، و نزلوه من القلعه و ربطوه فى ديل حصان و سحلوه لغاية باب الشعريه و المناديين بينادوا : " هذا جزاء من يكذب على الملوك " ، و خرجت الناس تتفرج و احتشدوا و قعدوا يقولوا : " دول مسكوا السلطان الغورى ". فى باب الشعريه العسكر كلبوه على الباب و فضل عايش تلت تيام فلما عرف خاير بك انه ماماتش من التكليب امر بإنهم ينزلوه و يوسطوه فوسطوه و دفنوه.

زوال مباهج مصر

فضل المحتلين العثمانيين يغيروا احوال مصر و عاداتها بطريقه منهجيه عن طريق وكيلهم الوفى خاير بك ، فى 13 نوفمبر 1518 اصدر خاير بك قرار بمنع خيال الضل و الغنا فى الشوارع و منع زفة العرسان بعد العشا و منع فتح الاسواق بعد المغرب ، و ده كان بحجة ان العثمانيه بيخطفوا الستات و الصبيان من الشوارع ، و وقف تفريق اللحمه فى عيد الأضحى على الامرا و العساكر و الفقها و الموظفين زى ما كان الحال ايام الدوله المملوكيه ، و بكده ابتدت مباهج مصر اللى اتميزت بيها على كل البلاد تختفى ، و بيقول ابن إياس :" وصار على الوجوه خمدة ". لما حد كان بينتقد قرارات خاير بك كان بيقولهم : " أنا ما أمشى إلا على طريقة ابن عثمان ( يعنى السلطان سليم ) فى سائر أفعاله " ، و مع تغيير عادات مصر فضل الأتراك فى نفس الوقت يفتحوا على المصريين أبواب المظالم شويه شويه. خطف العثمانليه للستات و الصبيان و اغتصابهم بقى حاجه منتشره و ما بقيتش الناس عارفه تعمل حاجه ، و بيحكى ابن إياس : " حتى قيل إنهم خطفوا امرأة عند سلم المدرسة المؤيدية وقت الظهر، وفسقوا بها جهاراً عند سبيل المؤيدية تحت دكان الذى يبيع الكعك، والناس ينظرون إليهم وهم يفسقون بها ولم يجسر احد من الناس أن يخلصها منهم ". و غير خطف الستات و الصبيان كانوا بيقطعوا الطريق على الناس و بيسرقوا غنمهم و بقرهم و فراخهم و غيرها وبيسرقوا بضايع البياعين البسطا اللى بيبيعوا حاجات زى الجبنه و البيض و السمنه و " صارت اهل مصر معهم فى غاية الضنك من كل وجه " و ده فى الوقت اللى كان خاير بك عمال يصدر قرارات و يعدم فى الناس على اتفه الاسباب ايشى بالشنق و ايشى بالتوسيط و ايشى بالتخزيق.

فى 31 اكتوبر 1520 وصل قاصد من استنبول و معاه مرسوم لخاير بك من عند السلطان سليمان ابن سليم شاه بلغه فيه ان السلطان سليم شاه اتوفى و ان سليمان بقى السلطان الجديد فحزن خاير بك و بعت اتنين ينادوا بالتركى و اتنين ينادوا بالعربى فى الشوارع : " ترحموا على الملك المظفر سليم شاه، وادعوا بالنصر للملك المظفر سليمان " ، فقالت الناس : " سبحان مهد الجبابره " ، وأمر خاير بك بالصلا على سليم شاه صلاة الغيبه فى جامع القلعه و كل جوامع القاهره و الخطبه على المنابر بإسم السلطان سليمان ، و راحت جماعه من الانكشاريه على حارة زويله اللى ساكنين فيها اليهود عشان ينهبوها إكمن بيتقال إن العاده عندهم انهم ينهبوا حارات اليهود لما يموت سلطانهم لكن خاير بك منعهم فغضبوا منه و هددوا بإنهم حا ينهبوا كل القاهره لكن خاير بك قدر يسيطر عليهم بعد ما دفع لكل واحد فيهم تمانين دينار ، فلما سمع الأصبهانيه بالموضوع راحوا لخاير بك و قالوه له انه لازم يدى كل واحد منهم تمانين دينار زى ما إدى الانكشاريه، فرد عليهم " الانكشاريه مماليك الخندكار ( يعنى السلطان ) و أنتم خدامه بجوامك ( يعنى مرتزقته بأجور )، وما عندى مال أنفقه عليكم " ، فمشيوا من عنده و هما زعلانين و قرروا انهم ينهبوا الزينات اللى كانت متعلقه فى القاهره بمناسبة تنصيب السلطان سليمان ، ففكت الناس الزينات بسرعه و حصلت اضطرابات فى الشوارع.

تمرد نايب الشام

جان بردى الغزالى هو كمان خان السلطان الغورى فكافئه سليم الاول بتعينه نايب على الشام لكن لما سليم مات استغل الغزالى الفرصه و إستقل بالشام و اتسلطن و اتلقب بالملك الأشرف و بعت جواب مع خشقدم اليحياوى لخاير بك طلب فيه منه انه يعمل زيه و يستقل بمصر ، فإتخض خاير بك الوفى لأولياء نعمته العثمانليه و قبض على اليحياوى و بعته وهو مكبل بالحديد للسلطان سليمان فى استنبول مع جواب الغزالى ، و بيتقال انهم غرقوا اليحياوى فى البحر و هما مودينه بالمركب من اسكندريه على استنبول و ماظهرلهوش اثر بعد كده. خاير بك بقى قلقان و مش متطمن اكمن القيل و القال انتشروا كمان فى القاهره بخصوص سلطنة الغزالى ، فحصن قلعة الجبل و خزن فيها أكل و شرب و جاب الامرا و خلاهم بحضور العثمانليه يحلفوا على مصحف قدام القضاه الاربعه بإنهم حا يطيعوا السلطان سليمان زى ما طاعوا ابوه سليم شاه ، و بعت المناديه فى الشوارع ينادوا بالتركى و العربى ان الناس تخليها فى حالها و ما تدخلش فيما لا يعنيها و تدعى للسلطان سليمان بن عثمان بالنصر. خاير بك ما اكتفاش بكده لكن ابتدى كمان يجهز العسكر عشان يروحوا يحاربوا الغزالى فى الشام لكن الاصبهانيه و الكموليه قالوله انهم مش حايروحوا يحاربوا نايب الشام من غير مرسوم من سلطانهم سليمان و ان مهمتهم هى القعاد فى القاهره و لو دخلها الغزالى حايبقوا يحاربوه ، فحصلت مشكله ما بين العسكر العثمانى و خاير بك ، و وصلت اخبار بإن الغزالى لم جيش كبير من الاكراد و عربان جبل نابلس و عربان بنى عطا و غيرهم و رايح بيهم على مصر. فى الغضون دى وصل قاصد من عند السلطان سليمان و معاه مرسوم تجديد نيابة خاير بك على مصر و جواب بيأمره فيه بإنه ما يخرجش بالعسكر من مصر لإن السلطان سليمان عمل تجريده كبيره رايحه تحارب الغزالى فى الشام. السلطان سليمان بعت جيش كبير على الشام ، و فى يناير 1521 قامت معركه جنب حلب ما بين العثمانليه و جيش الغزالى و اتغلب الغزالى و هرب على حماه فراحوا وراه فهرب تانى على دمشق و هناك عند القابون قامت معركه مهوله اتقتل فيها الالاف من العربان و الشوام واتخربت و اتنهبت قرى كتيره و اتغلب الغزالى و اتأسر و أتعدم و اتبعتت راسه للسلطان سليمان فى استنبول. لكن المصريين زى عادتهم فى الزمن ده روجوا اشاعات بإن الغزالى ما اتقتلش و انه حى يرزق و ان الراس اللى اتبعتت للسلطان سليمان ماكانتش راسه. خرج منادية خاير بك فى شوارع القاهره ينادوا بالتركى و العربى : " معاشر الناس كافة إن كل من كان عنده مملوك من المماليك الجراكسة ممن كان عند الغزالى نائب الشام و أخفاه ولا يقر به، شنق على باب داره من غير معاودة ". بيقول ابن إياس إن الغزالى عمل غلطه انه راح يحارب الأتراك فى حلب عشان يحررها منهم بدل ما يروح على مصر ، فلو كان راح على مصر يحارب خاير بك كان قدر يغلبه و يستقل بمصر إكمن المصريين و الامرا و حتى العربان كانوا بيحبوه وكانوا حاينقلبوا كلهم على خاير بك .

الأتراك بعد هزيمة الغزالى سيطروا على الشام و عينوا نواب اتراك على مدنها بدل النواب المحليين اللى كانوا زى الغزالى من بقايا الدوله المملوكيه. و فى مارس 1521 وصل القاهره مندوب من عند السلطان سليمان بالخلعه فلبسها لخاير بك اللى شق القاهره المتزينه من باب النصر للقلعه فى موكب ضخم و هو لابسها و قدامه القضاه الاربعه و الامرا و العثمانليه و احتشدت الناس فى الشوارع للفرجه.

استمرت عملية عثمنة مصر و تبديل احوالها فى كل حاجه ، و فى نوفمبر 1521 وصل مندوب من السلطان العثمانى و معاه دراع حديد و سنج نحاس و أرطال بطول و أوزان غير اللى كانوا مستخدمين فى مصر و اتنادى فى القاهره إن الأطوال و الأوزان الأسطنبولى دى حلت محل الأطوال و الأوزان المصريه و إن على التجار و البياعين انهم يمتثلوا للأوامر و ما يتعاملوش بغير الأطوال و الأوزان دى ، و إن اللى حايخالف مرسوم الخوندكار حايتشنق على باب دكانه. و بكده غير الأتراك نظم الأطوال و المكاييل فى مصر. اتعملت كمان ضريبه على الجواز و الطلاق على " اليسق العثمانى " فبقت ناس كتيره لا قادره تتجوز و لا تطلق من كترة المصاريف. بيقول ابن اياس : " فصار الذى يتزوج او يطلق تقع غرامته نحو اربعة أشرفية، فإمتنع الزواج والطلاق فى تلك الايام، وبطلت سنة النكاح و الامر لله فى ذلك " . ابتدع خاير بك وظيفه جديده اسمها " مفتش الرزق الجيشيه " و عين فيها واحد اسمه " ابن الجاكيه " مهمته انه يدور فى دفاتر رجال الدوله و الناس عن اقطاعات و ممتلكات اخدوها من غير وجه حق ، الهدف كان بطبيعة الحال هو الاستيلاء على ممتلكات الناس مش العدل ، و بالطريقه دى حصلت مظالم كبيره و قدر مفتش الرزق ده انه يستولى على ممتلكات ناس كتيره كانت معاهم مكاتيب شرعيه ، بيقول ابن إياس : " وحصل للناس منه الضرر الشامل، فلا حول ولا قوة إلا بالله العلى العظيم " .

فى ديسمبر 1521 نزل خاير بك مراته خوند مصر باى من القلعه و سكنها فى مدرسته اللى فى باب الوزير إكمن مراته ام عياله اللى كانت عايشه فى استنبول رجعها السلطان سليمان على مصر فحزنت خوند مصر باى اللى كان اتجوزها على مراته فى بداية نيابته على مصر. و فى 23 ابريل 1522 وصل سنان بك و ده كان امير تركى من المقربين لسليم شاه و كان والى انطاليا فبعته السلطان سليمان على مصر عشان يبقى امين على خاير بك ، و خرج الاخير و استقبله استقبال كبير عند باب البحر فى بولاق و شقوا القاهره على حصنتهم و وراهم الطبل و الزمر فى موكب حافل اترفعت فيه الأعلام التركيه الحمرا فوق رووسهم.

سنة 927هـ / 1521م شافت اعدامات كتيره عملها خاير بك و معظمها كانت اعدامات ظالمه ، بيقول ابن إياس : " وفى هذه السنة قتل ملك الأمراء من الناس ما لا يحصى عددها بتوسيط وشنق وخوزقة، وأكثرها راح ظلما " .

عزل قضاة مصر

فى اول مايو 1522 وصل عسكر عثمانى من الاصبهانيه تحت قيادة امير تركى اسمه خضر ، بعتهم السلطان سليمان عشان يحلوا محل زمايلهم اللى استدعاهم لاستنبول ، فخرج خاير بك لاستقبالهم و لما دخلوا القاهره هجموا على البيوت و ضربوا سكانها و طردوهم منها عشان يستولوا عليها و يسكنوا هما فيها. مع الاصبهانيه دول وصل قاضى تركى معاه مرسوم من السلطان سليمان بيقول ان القاضى ده شغلته اسمها " قسام " و معناها انه مسئول عن كل الاتراك فى مصر وان اوامره نافذه و مايحقش لحد معارضته و ان مرتبه حايكون عشر كل تركه بتدخل بيت المال ، و انه فوق كده حايكون المسئول عن عقود جواز كل المماليك الجراكسه و كل الاتراك بمعنى ان رسوم الجوازات دى تدفع له هو مش للقضاه المصريين وبكده ابتدى الاتراك ينتزعوا الوظايف من قضاة و مشايخ مصر ، و بيقول ابن إياس " و ملك الأمراء (خاير بك) يعينهم على ذلك الظلم، فأين المهرب ؟ " ، و ضاف :

بعدها بكام اسبوع وصل تركى تانى اسمه " جلبى " بمرسوم من السلطان سليمان بيقول انه قاضى العسكر وان السلطان قرر ابطال نظام القضاه الاربعه فى مصر و ان القاضى التركى " جلبى " هو المسئول عن الاحكام الشرعيه عن المذاهب الاربعه و ممنوع على أى حد من القضاه المصريين انهم يصدروا حكم شرعى من غير العرض على قاضى العسكر التركى. لما خاير بك قرا المرسوم بعت للقضاه الاربعه و قالهم " ولا تتحدثوا فى الأحكام الشرعية قاطبة، حسبما رسم السلطان سليمان " ، يعنى عزلهم ، و بكده زال من مصر نظام القضاه الاربعه اللى كان عمله " الظاهر بيبرس " سلطان الدوله المملوكيه سنة 1262 و مشيت مصر و ارتاحت عليه لأكتر من قرنين ، و قعد القضاه الاتراك الجايين من استنبول مكان القضاه المصريين. من ناحيه تانيه، عزل القضاه الاربعه كان تطور خطير جداً حيث ان القضاه المصريين الاربعه دول كانوا بيعتبروا قوة الشريعه فى الدوله المصريه و كانت كلمتهم ليها وزنها و هى النافذه على سلاطين الدوله المملوكيه و السلطان ما كانش يقدر يمرر قانون من غير موافقتهم ، و وقت الحروب كانوا بيروحوا وياه لميدان المعركه. عزلهم كان معناه ان الاتراك العثمانليه بقوا متحكمين فى كل القوانين الشرعيه اللى بتصدر فى مصر من غير رقيب.

قهر ستات مصر

اتعرضت الستات و الصبيان للخطف و الاغتصاب على ايد الاتراك العثمانليه. و عشان يزيد قهر الستات و اذلالهم كمان و كمان غير قاضى العسكر التركى قوانين الجواز و المهر و الصدقه فى مصر بطريقه مجحفه فى حق الستات ، و بعد ما كانت الست المصريه محترمه و موقره فى العصر المملوكى لدرجه كانت بتدهش الأغراب و لدرجة ان ست وصلت فيه لمنصب " سلطانه " ، ابتدى عصر قهرها و ذلها مع بقية المصريين ، التركى برر فرض قوانين الأناضول الرعويه على المصريات بقوله : " قصدى أمشى نساء مصر على طريقة نساء اسطنبول مع أزواجهن، فإن عادتنا إذا دخل الرجل على زوجته تعطيه نصف المهر الذى أعطاه لها، و أن الرجل لا يقرر لزوجته كسوة ولا نفقة فى صداقها، بل يكسيها هو فى كل سنة جوخه و قميصين، و يطعمها فى كل يوم بما يختار من قليل او كثير، وتغزل وتكسى زوجها كل سنة ".

فى 12 يونيه 1522 بعت خاير بك و قاضى العسكر التركى المناديه ينادوا بالتركى و العربى فى شوارع القاهره إن خروج الستات للأسواق اتمنع بتاتاً و مصرح بس للعجايز و ان ممنوع على الستات انهم يركبوا حمار متأجر و ان الستات اللى حا يعصوا الأوامر حا يتضربوا و يتربطوا من شعرهم فى ديل حصان و يتلف بيهم فى شوارع القاهره. و بعدها بكام يوم اتعدل القانون بمنع الستات من الخروج من البيوت مش بس من روحان الأسواق و من ركوب الحمير المتأجره و ان لو مكارى ركب ست على حماره حا يتشنق .

اتحولت مصر لنهيبه و اتحول المصريين رجاله و ستات لعبيد مقهورين فى ايد المستعمرين الأتراك الجايين من الأناضول ، الستات و ولادهم بقوا بيغتصبوا و بتتعملهم قوانين مذله و بقى بيتحرم عليهم الخروج من بيوتهم ، و الرجاله حتى التجار و الفقهاء و غيرهم بقوا بيتخطفوا و بيتحطوا فى الحديد عشان يسرق الاتراك مراكبهم لنقل عساكرهم ، و بقوا الفلاحين عايشين فى رعب و بيستخبوا. فى أواخر يونيه 1528 خطف الأتراك أكتر من الفين مصرى و سجنوهم و ماتت منهم اعداد كبيره من الجوع و الحر. بيوصف ابن إياس : " ونزل على اهل مصر نازلة عظيمة بسبب ذلك لم يسمع بمثلها قط . فى الايام دى كان السلطان سليمان رايح يغزو جزيرة رودس و اتنادى فى القاهره بخروج عسكر المماليك الجركس لرودس لمساعدة الأتراك و ان اللى يتأخر فى الخروج حايتشنق ، و اضطربت احوال مصر اضطراب كبير.

فى سبتمبر 1522 اتصاب خاير بك بورم طاعونى و احتباس فى البول فرقد فى السرير و مابقاش ينزل شغله و انتشر خبر عياه ، و لما عياه زاد بقى يدفع صدقات للاطفال عشان يدعوا له بالشفا. الأطبا اللى احتاروا فى عياه كانوا بيشقروا عليه يوماتى. على 2 اكتوبر مابقاش قادر يقوم من السرير و ظهرت عليه لوايح الموت فطلعوا قضاة القضاه يزوره لكن لقوه فى حاله وحشه و مش دريان بحاجه فقروله الفاتحه و مشيوا. لما زادت حالته عتق كل مماليكه و عبيده و جواريه ، و ادى مبلغ من الفلوس و عشرتلاف اردب قمح للزينى بركات المحتسب و طلب منه انه يفرقهم على المجاورين فى جامع الازهر و الزوايا و مجاورين مقامات الإمام الشافعى و الليث و يفرق الباقى على الغلابه و المساكين و الناس اللى عليها ديون ، و فى يوم الجمعه 3 اكتوبر امر بإطلاق سراح مساجين من سجن الديلم و سجن الرحبه و ما سابش فى السجن غير الحراميه و اللى قتلوا. بيقول ابن إياس : " ولم يروا الناس فى ايام ملك الأمراء (خاير بك) أحسن من هذه الايام، فإنه جاد مع الناس وبر الفقراء والمساكين، ولم يعرف الله إلا وهو تحت الحمل، فلم يفده من ذلك كله شىء ". فى يوم السبت 4 اكتوبر دخل خاير بك فى النزع الاخير فجاب سنان بك العثمانى و سلمه خاتم الملك اللى اداهوله السلطان سليم و قاله : " انت تبقى تكون النايب على مصر بعدى " ، و وصاه على عياله و اهله و حاشيته و مماليكه و غيرهم. بعد ما مشى سنان بك ابتدا خاير بك يخطرف و يقول : " فين المال ؟ فين الملك ؟ ". بخصوص ده بيقول ابن إياس إن الدنيا فتنت خاير بك زى ما فتنت اللى قبله و دون قول الشاعر :

فى يوم الحد 5 اكتوبر 1522م / 14 ذى القعدة 928هـ اترجت القاهره بنبأ وفاة ملك الامرا خاير بك و هو عنده حوالى ستين سنه. تانى يوم جهزوه للدفن و صلوا عليه عند باب القله و مشى العسكر العثمانى و الامرا الجراكسه و المماليك قدام نعشه و صلى عليه القضاه الاربعه عند باب الوزير و اتدفن جنب اخواته فى المدرسه اللى بناها.

خان خاير بك سلطانه قانصوه الغورى خيانه عظمى و اتسبب فى هزيمته و احتلال الأتراك للشام و بعدين مصر نفسها. اتسبب خاير بك فى سقوط الدوله المملوكيه و خراب مصر و وقوعها فى براثن الاحتلال الأجنبى فكان خاين غير مجرى التاريخ ، و خدم اولياء نعمته سليم خان و سليمان خان خدمات كبيره و وطد حكمهم فى مصر بكل إخلاص فى مدة نيابته على مصر اللى استمرت خمس سنين و تلت تشهر و سبعتاشر يوم.

بيقول ابن إياس إن خاير بك كان " ملكا جليلا معظما كفوا للسلطنة، عارفا بأحوال المملكة، ولولا ما حصل فى ايامه من المظالم والحوادث المقدم ذكرها لكان خيار من ولى على مصر ".

مات خاير بك و ساب وراه تلت ستات هما خوند مصر باى ، و جان حبيب ، و ام عياله اللى كانت فى استنبول ، و خلف عدد من الصبيان و البنات. بعد ما مات لقوا انه كان مكوش على ثروه ضخمه مع انه كان بيبخل على مماليكه فى دفع جوامكهم. مسك النيابه بعده التركى سنان بك مؤقتاً لغاية السلطان سليمان ما بعت مصطفى باشاه عشان يكمل المشوار اللى بداه خاير بك فى توطيد الحكم التركى العثمانى و اخراج مصر من التاريخ.

عن موت خاير بك كتب ابن إياس :



</doc>
<doc id="26281" url="https://arz.wikipedia.org/wiki?curid=26281" title="صوفيا سانتى">
صوفيا سانتى

صوفيا سانتى (Sophia Santi) ممثلة ومخرجة بورنوجرافية كندية من اصل رومانى اتولدت يوم 6 ديسمبر 1981 فى مدينة وينيبيج بمقاطعة مانيتوبا فى كندا ، وبعد كده سافرت مع اهلها لمدينة فانكوفر بمقاطعة بريتيش كولومبيا الكندية وعاشت هناك فترة طويلة .

صوفيا سانتى اشتغلت متذوقة للبيتزا وموديل اعلانات وهى لسه طالبة فى المدرسة الثانوية ، وبعد كده دخلت مدرسة مهنية تأهلها أنها تكون خبيرة تجميل .

صوفيا سانتى سافرت لولاية اريزونا الامريكية وهى فى سن 18 سنة ، وبعد كده سافرت لمدينة لوس انجليس بولاية كاليفورنيا الامريكية لماوصلت لسن 20 سنة واستقرت فيها ، وهناك دخلت مجال البورنوجرافى لمااشتغلت موديل عريان بإسم مستعار هو ناتاليا كروز (Natalia Cruz) وكانت فتاة الغلاف لعدد شهر نوفمبر 2002 من مجلة Penthouse وكسبت جايزة Penthouse Pet November 2002 .

فى أواخر سنة 2005 صوفيا سانتى مضت عقد احتكار مع شركة Digital Playground لإنتاج الافلام البورنوجرافية جوه الأستديوهات ، ورجعت لإسمها الأصلى صوفيا سانتى وبقى هو العلامة التجارية الخاصة بيها .

صوفيا سانتى مثلت افلام بورنوجرافية كتيرة أهمها Island Fever 4 و Cheerleaders و Babysitters و Girlvana 5 و !Meow .

صوفيا سانتى عاملة وشم كبير قوى على شكل تنين يابانى مغطى معظم ضهرها وجنبها الشمال ، وعاملة وشم تانى صغير على شكل فراشة على بطنها ناحية اليمين . وهى بتعترف أنها بتعشق رسم الوشم على جسمها وبتوصف نفسها أنها مخنثة .

رغم أن صوفيا سانتى ممثلة بورنوجرافية ، لكنها ست مثقفة جدا ودايما بتقرا فى كتب الطب البديل والروحانيات والفلسفات الشرقية .

صوفيا سانتى كسبت الجوايز دى :



</doc>
<doc id="26285" url="https://arz.wikipedia.org/wiki?curid=26285" title="نجد">
نجد

نجد: هيه هضبه وولايه وسابقا كانت دوله اسمها سلطنة نجد؛ لكن قامت قبل أقل من مئة سنة ميلادية وتحديدا قبل 90 سنة ميلادية وهي الفتره منذ ما قبل سنة 1926م بضم عن طريق غزو واحتلال وحكم دول اخرى مثل مملكة الحجاز ومملكة الاحساء وغيرهم بعد حصارهم وتغير اسمها الى مملكة السعوديه وفيها حاليا عاصمتها في مدينة الرياض في محافظة الرياض في ولاية الرياض (جزء من منطقة الرياض وجزء من المنطقه الشرقيه) والتي هي هضبة وولاية نجد؛ وكان كل هذا بقيادة السلطان عبد العزيز آل سعود (سلطان نجد) وبعديها مؤسس دولة السعوديه التالته بدعم من الامبراطوريه البريطانيه بجيشه الحنبلي الوهابي تحت اسم جيش الاخوان.

نجد بتعني الارض المرتفعه؛ لان مفيش حوليها اراضي مرتفعه.

بتتواجد هضبة وولاية نجد في جنوب شبه الجزيره العربيه او المشرق العربي وغرب اسيا وهي حاليا ولاية الرياض (جزء من منطقة الرياض وجزء من المنطقه الشرقيه) في السعوديه.

في ولاية نجد لكل محافظه ثقافه خاصه بيها ومختلفه عن غيرها من محافظات ولاية نجد.


</doc>
<doc id="26289" url="https://arz.wikipedia.org/wiki?curid=26289" title="تحيه كاريوكا">
تحيه كاريوكا

تحيه كاريوكا (22 فبراير 1919 - 20 سبتمبر 1999)مواليد محافظة الاسـماعيلية اسمها الحقيقى بدوية محمد كريم على السيد ، رقاصة مصريه مشهوره متخصصه فى الرقص الشرقى


تناولت قصة حياتها عدد من المسلسلات: 

تزوجت تحية كاريوكا اكتر من 12 مرة :



- ليلـى بنـت الـريــف

- الســــــتــات فـى خــطــر

- احـــلام الشـــــبــاب

- ليلــة الجــمـعــة

- شـــاطـئ الـغــرام

- قســـمـة و نـصــيب

- الـبـــــطـــل

- يحــيــا الـفــن

- حــب و جــنــون

- مــا أقــدرش

- لــعــبــة الســـــت

- مــنــديــل الحــلــو
- انتحار صاحب الشقه

- عيــنى بـــتــرف

- البيـــت الكــبيـــر

- ابـــن الحــلال

- حـمـاتـى قــنبلـة ذريـــة

- فــيـروز هــانــم

- فــايــق و رايــق

- حــمــيـــدو

- عـاشــــق الــروح

- ســــــــمــارة

- انــا ذنــبى أيـــه

- احـــنــا الـتـلامــذة

- عـروســـة المــولــد

- عــفــريــت ســـــــمـارة

- شـــــاطــئ الأســـــــرار

- الـــفـــتــــوة

- خـلخــال حــبيـبى

- إضــراب الشــحـاتـيـن

- شــــبــاب امــرأة

- الســـــــــراب

- الـكــرنـــــك

- خـان الخــلالـيلــى

- زائـــر الـفـجـــر

- خلــى بالـك مـن زوزو

- مـيـن يـقـدر على عــزيزة

- الـطـــريـــق

- آه يـابلــد آه

- انــا فى عـــيـنـيـــه

- الســـــــــكــريـــة

- صــباح الخيـر يازوجتى العـزيزة

- الـســــــقــا مـــات

- وســقـطت فى بحـر العـســــل

- الضـــائــعــة

- الصـبر فى الملاحــات

- كـيـدهـن عـظـيـم

- وداعـــا بـونـابـرت

- لـــــيـــال

- اســكندرية كمـان و كمـان

- للحـب قـصـــة أخــيــرة

- منــزل الـعـائلـة المســمومـة

موقع تحية كاريوكا


</doc>
<doc id="26290" url="https://arz.wikipedia.org/wiki?curid=26290" title="سميحة توفيق">
سميحة توفيق

سميحة توفيق ممثلة مصرية مولودة فى الفيوم فى 19 يوليو 1928 ، و توفيت فى اغسطس 2010
وهي من اسرة فنية فأخوها هو الممثل الطوخى توفيق وعمتها من اوائل الممثلات فى مصر هى سميحة الطوخى.

تألقت الفنانة الراحلة سميحة توفيق فى الخمسينات والستينيات وبرزت فى أدوار الإغراء لما تتمتع به من جمال وأنوثة طاغية جعلت منها مطمع للكثيرين وكان على رأسهم الملك فاروق.
وكان ابوها يعمل مروض للاسود فى سيرك واكتشفها الفنان الراحل يوسف وهبى وهي فى عمر 14 سنة فأشتغلت فى الاول بالرقص فى عدد من الافلام ما جعل المنتجون يحاولون حصرها فى دور الراقصة إلا أنها فضلت التمثيل.
الفنانة الراحلة شاركت فى عديد من الاعمال الفنية منها فيلم “ابن النيل” مع الفنان شكرى سرحان وفيلم “سلطان” مع فريد شوقى وفيلم عصر الحب وكان اخر اعمالها مسرحية ريا وسكينه مع سهير البابلي وأحمد بدير وعبد المنعم مدبولي وشادية.



</doc>
<doc id="26291" url="https://arz.wikipedia.org/wiki?curid=26291" title="لوسى">
لوسى

إنعام سعد محمد عبد الوهاب التميمي مشهوره باسم لوسى, رقاصة وممثله مصريه مشهوره اتولدت فى 10 ديسمبر 1956



ظهرت فى فيلم هندى للنجم الاسطوره اميتاب باتشان اسمه اللص الدولى وكان دروها مشهد رقص فى احد الملاهى الليليه فى شارع الهرم

جايزة التمثيل فى مهرجان الاسكندرية سنه 1996 
شخصيات مصريه مشهوره


</doc>
<doc id="26297" url="https://arz.wikipedia.org/wiki?curid=26297" title="شايلا ستايلز">
شايلا ستايلز

شايلا ستايلز (Shyla Stylez) ممثلة بورنوجرافية كندية من اصل ألمانى اتولدت يوم 23 سبتمبر 1982 فى مدينة أرمسترونج بمقاطعة بريتيش كولومبيا فى كندا ، واسمها الحقيقى أماندا فريدلاند (Amanda Friedland) .

بعد ماخلصت شايلا ستايلز دراستها الثانوية سافرت لمدينة ڤانكوڤر فى نفس المقاطعة وهناك اشتغلت موديل عريان وبقت تنشر صورها على أكتر من موقع على شبكة الإنترنت ، ولما وصلت لسن 18 سنة اشتغلت رقاصة استربتيز .

فى شهر اغسطس 2000 سافرت شايلا ستايلز لمدينة لوس انجليس بولاية كاليفورنيا الامريكية وهناك بدأت شغلها فى مجال البورنوجرافى لما اتعاقدت مع شركة Anabolic Productions لإنتاج الافلام البورنوجرافية ، وكان اول فيلم بورنوجرافى تمثله هو فيلم Flesh Hunter .

فى سنة 2002 عملت شايلا ستايلز عمليتين تكبير لبزازها ، وفى نفس السنة مضت عقد احتكار لمدة تلات سنين مع شركة Jill Kelly Productions ، وبعدما خلصت مدة العقد ظهرت سنة 2006 فى سلسلة مقاطع الفيديو دى فى دى My Plaything اللى أنتجتها شركة Digital Sin .

شايلا ستايلز مثلت أكتر من 200 فيلم بورنوجرافى أهمهم Ass Worship 2 و Girlvana 2 و Nurses و Pirates II و Flight Attendants و Big Tits at School 1 و Big Boob Car Wash .

فى سنة 2002 شايلا ستايلز اتجوزت بوب فريدلاند (Bob Friedland) العضو المنتدب لشركة Jill Kelly Productions ، وفى سنة 2003 اتطلقت منه .

شايلا ستايلز كانت مرافقة جورج جاراميللو (George Jaramillo) اللى كان مساعد رئيس شرطة مقاطعة أورانج بولاية كاليفورنيا ، واتسببت العلاقة دى فى فضيحة كبيرة له واترفد من وظيفته بعدما التقارير أثبتت صحتها .

شايلا ستايلز اترشحت للجوايز دى :



</doc>
<doc id="26299" url="https://arz.wikipedia.org/wiki?curid=26299" title="اندريا رايدر">
اندريا رايدر

أندرياس اناغنوستو و اسم الشهــرة : أندريـا رايـدر ، ملحن و موزع موسيقا اتولد فى اليونان فى 10 أغسطس 1908 واتوفي فى 5 مارس 1971




</doc>
<doc id="26306" url="https://arz.wikipedia.org/wiki?curid=26306" title="بريانا لاف">
بريانا لاف

بريانا لاف (Brianna Love) ممثلة بورنوجرافية امريكية اتولدت يوم 14 مارس 1985 فى مدينة فريسنو بولاية كاليفورنيا الامريكية ، وبعد كده سافرت لولاية ميزورى مع اسرتها وعاشوا هناك فترة طويلة .

بريانا لاف سابت بيت اهلها لما وصلت لسن 15 سنة واشتغلت رقاصة استربتيز فى كباريهات ولاية ميزورى ؛ وفى سنة 2005 سافرت لمدينة لاس فيجاس بولاية نيفادا وهناك دخلت مجال البورنوجرافى بعدما مضت عقد احتكار لمدة سنتين مع شركة Red Light District Video لإنتاج الافلام البورنوجرافية جوه الأستديوهات ، وبدأت الاول بمشاهد الليزبيان وبعد كده صورت مشاهد السكس بين ست وراجل وخصوصا الجنس الشرجى .

بعدما خلصت بريانا لاف مدة العقد ، اشتغلت بحريتها مع شركات تانية زى Bangbros و Brazzers و Reality King و Naughty America و Digital Playground و Evil Angel و Wicked Pictures ، ومثلت أكتر من 200 فيلم بورنوجرافى أهمهم و Brianna Love Is Buttwoman و Brianna Love Comes Of Age و Cheerleaders و Pirates II .

بريانا لاف استضافها المذيع الأمريكى موريس جونز (Morris Jones) فى برنامج News Central على محطة SBG التليفزيونية الامريكية .

فى سنة 2011 اعتزلت بريانا لاف شغلها فى مجال البورنوجرافى .

بريانا لاف كسبت الجوايز دى :



</doc>
<doc id="26307" url="https://arz.wikipedia.org/wiki?curid=26307" title="سميره احمد">
سميره احمد

سميرة احمد ابراهيم اتولدت فى أسيوط فى 15 نوفمبر 1935 ، راحت مع عيلتها وأختها خيريه احمد للقاهرة وهيا عندها ست سنين اشتغلت وهى فى سن صغيرة ، وواجهت متاعب مع عيلتها ، اشتغلت منتجه للعديد من الافلام المهمه زى فيلم " إمرأة مطلقه " و " البرئ " ، كمان اشتغلت فى الكتير من المسلسلات التلفزيونيه ، زى " غدا تتفتح الزهور " و "امرأة من زمن الحب" و " اميرة فى عابدين " ، ومثلت فى افلام بوليسيه ولبنانيه ، اتخصصت فى دور البنت صاحبه العاهه ، زى العميا والخرسا والمجنونه ، وقدرت من خلال ذكائها أنها تفضل نجمه طول حياتها ، أرتبطت فى ادائها بالشخصيه اللى بتعيش فى توتر نفسى " هل أقتل زوجى " ، كمان جسدت دور الفتاة الرومانسيه فى " ام العروسه " ، " هارب من الايام " ، من أدوارها المتميزة " ليل وقضبان "

اتجوزت سميرة احمد اربع مرات اولها من بطرس زريبات وبعده الكاتب وجيه نجيب وخلفت منه ابنتها جليلة وبعده المنتج اديب جابر اما رابع اجوازها فكان المنتج صفوت غطاس

1. ماما فى القسم مسلسل 2010 
2. جدار القلب مسلسل 2008

3. دعوة فرح مسلسل 2006

4. أحلام فى البوابة مسلسل 2005

5. يا ورد مين يشتريك مسلسل 2004

6. اميرة فى عابدين مسلسل 2002

7. إمرأة من زمن الحب مسلسل 1998

8. ضد التيار مسلسل 1997

9. امراة مطلقة فيلم 1987

10. غدا تتفتح الزهور مسلسل 1987

11. غدًا تتفتح الزهور مسلسل 1987

12. وداعا يا ولدي فيلم 1986

13. عالم عيال عيال فيلم 1976

14. نساء ضائعات فيلم 1975

15. ليل وقضبان فيلم 1973

16. الشيماء فيلم 1972

17. بنت بديعه فيلم 1972

18. الضياع فيلم 1971

19. عين الحياة فيلم 1970

20. نساء بلا غد فيلم 1970

21. ليلة واحدةفيلم 1969

22. العمياءفيلم 1969

23. اكاذيب حواء فيلم 1969

24. مشاكل البنات فيلم 1969

25. قنديل ام هاشم فيلم 1968

26. السيرك فيلم 1968

27. المتمرد فيلم 1968

28. النصف الاخر فيلم 1967

29. اغفر لى خطيئتى فيلم 1967

30. خان الخليلي فيلم 1966

31. خدني معاك فيلم 1966

32. هارب من الايام فيلم 1965

33. العقلاء الثلاثة فيلم 1965

34. طريد الفردوس فيلم 1965

35. ابن كليوباترة فيلم 1965

36. الجبل فيلم 1965

37. هل أنا مجنونة فيلم 1964

38. نمر التلامذةفيلم 1964

39. اللهب فيلم 1964

40. مع الناس فيلم 1964

41. حديث المدينة فيلم 1964

42. الشيطان الصغير فيلم 1963

43. صاحب الجلالةفيلم 1963

44. شباب طائش فيلم 1963

45. ام العروسةفيلم 1963

46. صراع الابطال فيلم 1962

47. يوم الحساب فيلم 1962

48. بكره السفر فيلم 1962

49. خذني بعاري فيلم 1962

50. الحاقد فيلم 1962

51. شاطئ الحب فيلم 1962

52. رجل فى حياتى فيلم 1961

53. الخرساءفيلم 1961

54. الأزواج والصيف فيلم 1961

55. غراميات امرأةفيلم 1960

56. جسر الخالدين فيلم 1960

57. لن أعودفيلم 1959

58. اخر من يعلم فيلم 1959

59. صخرة الحب فيلم 1959

60. هل أقتل زوجى فيلم 1958

61. الشيطانة الصغيرةفيلم 1958

62. اسماعيل يس فى دمشق فيلم 1958

63. المجرم فيلم 1957

64. رحلة غراميةفيلم 1957

65. السابحة فى النارفيلم 1957

66. من القاتل فيلم 1956

67. زنوبه فيلم 1956

68. حب وإعدام فيلم 1956

69. أغلى من عينيه فيلم 1955

70. اسماعيل يس فى الجيش فيلم 1955

71. قرية العشاق فيلم 1954

72. الاستاذ شرف فيلم 1954

73. مليون جنيه فيلم 1953

74. ريا وسكينةفيلم 1952

75. شم النسيم فيلم 1952

76. آمنت بالله فيلم 1952

77. سلام بعد الموت فيلم 1952

78. الامبراطور الاعظم فيلم1952

79. سامحني فيلم1952

1. رغم الفراق

2. ماما فى القسم

3. جدار القلب

4. دعوة فرح

5. أحلام فى البوابة

6. يا ورد مين يشتريك

7. اميرة فى عابدين

8. إمرأة من زمن الحب

9. ضد التيار


</doc>
<doc id="26315" url="https://arz.wikipedia.org/wiki?curid=26315" title="القضاه الاربعه">
القضاه الاربعه

القضاه الاربعه هما القضاه اللى بيمثلوا المذاهب الاسلاميه القانونيه الاربعه ، الحنفى و المالكى و الشافعى و الحنبلى. بعد ما مسك الظاهر بيبرس الحكم فى مصر عين القضاه الاربعه كنواب لقاضى قضاة مصر " تاج الدين ابن بنت الأعز " فى سنة 1262 ، و استمر العمل بنظام القضاة الاربعه طول ايام الدوله المملوكيه لغاية ما غزا العثمانيين مصر و احتلوها سنة 1517 فعزل نايبهم خاير بك القضاه الاربعه سنة 1518 و اتغير النظام القضائى فى مصر و بقى على النظام العثمانى الحنفى.


</doc>
<doc id="26317" url="https://arz.wikipedia.org/wiki?curid=26317" title="زين العشماوى">
زين العشماوى

زين العشماوى ( اتولد 8 مايو 1934 - مات فى 23 ابريل 1991 ) ممثل مصرى. اتخرج من المعهد العالى للفنون المسرحيه ، التحق بفرقه اسماعيل ياسين ، وفرقه يوسف وهبى ، و اشتغل فى مسرحيات كتيره ، إنضم لفرقه ساعه لقلبك ، اتجوز الفنانه حوريه حسن ، قام بأدوار فى مسلسلات خيال المأته ،الرمال الناعمه ,الخطايا ، اللص والكلاب

1. انا وانت وبابا فى المشمش مسلسل 1989

2. رفاعة الطهطاوي مسلسل 1985

3. اخر الرجال المحترمين فيلم 1984

4. شاطئ الحظ فيلم 1983

5. اللقاء الاخير مسلسل 1983

6. الانسان يعيش مرة واحدة فيلم 1981

7. الغبي وأنامسرحية 1981

8. لست شيطانا ولا ملاكافيلم 1980

9. مغامرون حول العالم فيلم 1979

10. رحلة النسيان فيلم 1978

11. برج الحظ مسلسل 1978

12. احلام الفتى الطائر مسلسل 1978

13. أوراق الوردمسلسل 1977

14. لا يا من كنت حبيبى فيلم 1976

15. نساء تحت الطبع فيلم 1976

16. أرملة ليلة الزفاف فيلم 1974

17. على باب زويلة مسلسل 1970

18. ثلاث قصص فيلم 1968

19. معبودة الجماهير فيلم 1967

20. جريمة فى الحى الهادىءفيلم 1967

21. اخر العنقودفيلم 1966

22. الراهبة فيلم 1965

23. أرملة و تلات بنات فيلم 1965

24. بنت عنتر فيلم 1965

25. أدهم الشرقاوي فيلم 1964

26. خيال المآتة مسلسل 1964

27. صاحب الجلالة فيلم 1963

28. على ضفاف النيل فيلم 1963

29. بطل للنهاية فيلم 1963

30. صراع الجبابرة فيلم 1962

31. الحقيبة السوداءفيلم 1962

32. الخطايافيلم 1962

33. اللص و الكلاب فيلم 1962 34

. موعد فى البرج فيلم 1962

35. أنا وأمى فيلم 1960

36. الرمال الناعمة مسلسل 1959

37. عايز احب مسرحية 1958

38. يوليوس قيصر مسلسل إذاعي 1958

39. الامبراطور الاعظم فيلم

شخصيات مصريه مشهوره


</doc>
<doc id="26318" url="https://arz.wikipedia.org/wiki?curid=26318" title="احمد عبد القادر">
احمد عبد القادر

احمد عبد القادر مغنى وملحن مصرى اتولد فى محافظة الشرقيه سنة 1916 ، واتوفى فى 21 يوليو 1984

" وحوى يا وحوى " اللى اتسجلت للإذاعات الاهلية فى التلاتينات من ألحان الموسيقار محمود الشريف
الشهيد 7:30 



</doc>
<doc id="26319" url="https://arz.wikipedia.org/wiki?curid=26319" title="مها صبرى">
مها صبرى

مها صبرى ( 22 مايو 1932 - 16 ديسمبر 1989 ) مغنيه و ممثله مصريه اشتهرت بالاغانى الخفيفه زى اغنية "العروسه" واعتزلت الفن بعد جوازها من واحد من رجالة ثورة 23 يوليه , فى السبعينيات رجعت للغنا و التمثيل قبل ما تعتزل بسبب العيا. فى اواخر حياتها قامت بأدوار فى مسلسلات تليفزيونيه زى :" ناعسة " و اشتغلت فى مسرحية " وداد الغازية "


1. يا ما أنت كريم يارب فيلم 1983

2. كباريه الحياةفيلم 1977

3. دنيا فيلم 1974

4. السكريةفيلم 1973

5. اخر العنقود فيلم 1966

6. حكاية العمر كله فيلم 1965

7. العمر ايام فيلم 1964

8. بين القصرين فيلم 1964

9. منتهى الفرح فيلم 1963

10. حكاية غرام فيلم 1962

11. حلوة وكدابه فيلم 1962

12. اسماعيل يس فى السجن فيلم 1961

13. انا العدالة فيلم 1961

14. لقمة العيش فيلم 1960
15. عودة الحياة فيلم 1959

16. أحلام البنات فيلم 1959

17. حسن وماريكافيلم 1959


</doc>
<doc id="26326" url="https://arz.wikipedia.org/wiki?curid=26326" title="حسن بن مرعى">
حسن بن مرعى

شيخ العرب حسن بن مرعى ( مات جنب سنهور ، الغربيه فى 22 مارس 1519 ). شيخ عربان البحيره وقت غزو الاتراك العثمانليه لمصر سنة 1517.

بعد ما غلب سليم الاول سلطان الاتراك العثمانيه السلطان الغورى فى معركة مرج دابق فى الشام اتجه الجيش التركى على مصر عشان يغزوها. فى الغضون دى اتنصب الأشرف طومان باى سلطان على مصر و جمع جيش صغير بعد مااتشتت جيش مصر فى الشام و طلع عشان يتصدى للأتراك فقامت معركه مش متكافئه بين طومان باى و سليم الاول عند الريدانيه ( حى العباسيه فى القاهره دلوقتى ) لكن رغم كده استبسل طومان باى و حارب ببطوله و فدا لكن اتغلب و دخل الجيش التركى القاهره لكن طومان باى ما استسلمش و فضل يقاوم و شن حرب فدائيه ملحميه ضد الجيش الغازى لكن لضعف امكانياته اضطر فى مرحله من مراحل مقاومته انه يلجأ لشيخ عرب البحيره حسن بن مرعى فى تروجه.

طومان باى كان بيعرف حسن بن مرعى من زمان و كان ليه عليه جمايل كتيره و لما استخبى عنده حلفه على مصحف انه مايخونهوش ، لكن حسن بن مرعى نسى حلفانه و جمايل و أفضال طومان باى عليه فخانه و غدر بيه فخلا عربانه يحاصروه من كل ناحيه و سلمه للأتراك فقبضوا عليه و اعدومه و صرخ المصريين صرخه عظيمه لما اتشنق من حزنهم عليه ، و كرم الاتراك حسن بن مرعى على خيانته و شكروه لكن بعد شويه قبض عليه سليم الاول و سجنه فى قلعة الجبل ففضل مسجون لغاية مافى 3 ديسمبر 1517 قدر انه يهرب من سجنه فى القلعه بالليل بعد ما برد قيوده و اتدلدل بحبل من سور القلعه و جرى ، فإتنكد خاير بك نايب العثمانليه على مصر من الخبر و امر بسرعة القبض عليه.

فى 22 ديسمبر 1517 راح الامير قايتباى الدوادار على البحيره بتجريده عشان يطرد العربان و يقبض على شيخ العرب حسن بن مرعى فهربوا على الجبال ، وراح حماد اخو حسن بن مرعى للامير قايتباى و طلب منه الامان على اساس انه يسلمه حسن بن مرعى ، لكن لما اتضح للامير قايتباى إن ده كله مكر من العربان قبض على حماد و بعته لخاير بك فسجنه و رجع الامير قايتباى على القاهره من غير ما ينجح فى القبض على حسن بن مرعى ففضل هربان و مستخبى لغاية ما قدر كاشف الغربيه " أينال السيفى " إنه يستدرجه جنب " سنهور " فى مارس 1519 و يسكره و يقبض عليه هو و أخوه " شكر " ، فهجم عليهم المماليك و جزوا روسهم و علقوها على حصان طومان باى اللى كان شيخ العرب حسن بن مرعى سرقه بعد ما غدر بطومان باى و خانه ، و بيتقال ان المماليك قطعوهم حتت و فيه منهم شربوا من دمهم ، و دخل حصان الشهيد طومان باى القاهره فى 23 مارس 1519 و روس الخونه متعلقه فى رقبته فأمر خاير بك بتعلقيها على باب النصر ، وخرج اهل طومان باى يتفرجوا عليها و يتشفوا فيها و زغرتت الستات من الفرحه لأخد التار من الخونه .


تصنيف عثمانيين


</doc>
<doc id="26329" url="https://arz.wikipedia.org/wiki?curid=26329" title="تاريخ مصر القبطيه">
تاريخ مصر القبطيه

تاريخ مصر القبطيه هو مرحله مهمه من مراحل تاريخ مصر ابتدت فى القرن الاول الميلادى ، لكن رغم كده فجذور الثقافه القبطيه بتمتد لعصور مصر الفرعونيه. اللغه القبطيه اللى لسه بتستخدم لغاية النهارده فى طقوس الكنيسه القبطيه المصريه هى اخر مرحله من مراحل تطور اللغه المصريه القديمه اللى كان المصريين بيكتبوا و بيقروا بيها من 5000 سنه ، و استمر المصريين يستخدموا لغتهم القبطيه لكذا قرن بعد دخول العرب مصر ، و لسه لغاية النهارده كلمات كتيره من اللغه القبطيه بتستخدم و لسه الفلاح المصرى مسيحى او مسلم بيستعمل التقويم القبطى فى تنظيم زراعة ارضه. و بيظهر بوضوح تأثير التراث المصرى القديم فى الفن و الادب القبطى. و تاريخ اقباط مصر بمفهومه الاثنولوجى (العنصرى) و مفهومه الثيولوجى (الدينى) هو تاريخ مصر اللى مر على كل المصريين من بداية تاريخ مصر و لحد النهارده ، لكن اكمن الاقباط بالمفهوم الدينى عدت عليهم احداث تاريخيه خاصه بيهم فليهم برضه تاريخ خاص ، صحيح هو تاريخ مصر لكن انعكاساته عليهم كانت مختلفه عن انعكاساته على بقية المصريين. فى الواقع تاريخ مصر هو تاريخ الأقباط حيث انهم عاصروا كل العصور و المراحل التاريخيه اللى سادت على ارض مصر من ايام الفراعنه لحد النهارده.

كلمة " قبطى " اللى نطقها بالمصرى " ئبطى " معناها " مصرى " و فى الاصل ماكانلهاش دلاله دينيه ، و هى لفظ مشتق من الكلمه اليونانيه " ايجيبتوس Aigyptus ". اليونانيين كانوا بيشيروا بالكلمه دى لمصر و النيل سوا.. فيه كذا نظريه بخصوص الكلمه اليونانيه دى جت منين.

اثنياً الاقباط ماهماش ساميين و لا حاميين لكن عنصر ميديترينيانى ( بحر متوسطى ) دخلوا منطقة وادى النيل فى العصور القديمه و استقروا فيها ، و بنوا الحضاره المصريه الفريده من نوعها و اللى لاحظ هيرودوت انها بتختلف بالكامل عن أى حضاره تانيه و ان عاداتها و تقاليدها مخالفه لعادات و تقاليد أى بلد تانيه، بيقول هيرودوت : " مش بس الجو المصرى مالهوش مثيل فى بلد تانى ، و لا سلوك النيل بيختلف عن سلوك الانهار فى الاماكن التانيه ، المصريين نفسهم فى عاداتهم و تقاليدهم بيتصرفوا بطريقه معاكسه لبقية البشر " .

إكمن كلمة " قبطى " اللى فى الاصل معناها " مصرى " بقى ليها مفهوم دينى بعد ما ألفاظ " قبط " و " أقباط " بقوا بيتشار بيهم للمسيحيين المصريين ، ارتبط تاريخ مصر القبطى بالتاريخ الدينى للمسيحيه فى مصر ، مع ان تاريخ الأقباط هو تاريخ حضارى فى المقام الاول و ماهواش تاريخ دينى و ان كان الدين بطبيعة الحال عنصر مهم من عناصر الثقافه و بالذات فى ثقافة المصريين اللى وصفهم هيرودوت بإنهم متدينيين لأقصى الحدود. جايز من سؤ حظ المرحله التاريخيه القبطيه انها اتوجدت فى فترة احتلال اجنبى لمصر ، لكن الاحتلال الاجنبى رغم ان كان ليه اثر سلبى على التطور الحضارى فى مصر قدرت الثقافه القبطيه انها تستمر و تتعايش معاه بدرجه كبيره من الإستقلاليه رغم ضغوط فظيعه اتمارست عليها.
تراث مصر القبطيه اتناولته تلت مدارس رئيسيه هى المدرسه البروتيستانتيه اللى اتناولته بشغف كبير لكن بطريقه منقوصه ، و المدرسه الرومانيه اللى بطبيعة الحال كانت معاديه بسبب الخلافات المذهبيه ، و المدرسه الحديثه اللى بتتكون من باحثببن مصريين مع علما غربيين محايديين فى تناولهم للمصادر القبطيه الاصليه . للمدرسه الاخيره دى كان بينتمى المؤرخ و العلامه القبطى الكبير عزيز سوريال عطيه (1988-1896). المؤرخين الكاتوليك اتكلموا عن الكنيسه القبطيه على انها " الانفصاليه " او " المنشقه " مع ان الكنيسه القبطيه كانت طول تاريخها ند لكنيسة روما اللاتينيه و عمرها ما كانت تابع ليها عشان تنشق عنها . ممكن تضاف كمان مدرسه رابعه بتتكون من باحثين مصريين اقباط زى منسى يوحنا (1899-1930) و ايريس حبيب المصرى (1994-1910) و دول رغم اهميتهم و الجهد اللى عملوه فى التنقيب فى المصادر القبطيه القديمه و استخراج معلومات تاريخيه مهمه لكن بسبب حماستهم الدينيه و اندماجهم الكنسى غلب على كتاباتهم الاسلوب الدينى مش التأريخى العلمى الموضوعى و اختلطت فى كتابتهم الحقايق التاريخيه بالتراث الاسطورى.

البطالمه اللى حكموا مصر من اسكندريه من وقت بطليموس الاول لغاية كليوباترا السابعه اتفرعنوا و اتمصروا و راعوا العادات و التقاليد و الثقافه المصريه و ما فرضوش ديانه او لغه على المصريين ، و حاولوا يولفوا ما بين العقايد المصريه و اليونانيه عشان يرضوا المصريين و اليونانيين ، فإتأقلم المصريين و البطالمه على الوضع ده اللى فضل قايم لغاية سنة 30 قبل الميلاد لما غزا الرومان مصر و قضوا على الدوله البطلميه و احتلوا مصر و حولوها من مملكه مستقله لولايه رومانيه بيحكمها نايب عن الامبراطور الرومانى مهمته جمع اكبر قدر من الضرايب لملى خزنة الامبراطوريه فى روما ، و نقل غلة مصر بالمراكب لملى بطن روما و ملحقاتها ، و تطبيق القوانين و الشرايع الرومانيه على المصريين. فى الايام دى سكان مصر كانوا بيتكونوا من تلت طوايف رئيسيه هما المصريين و اليونانيين و اليهود. بطبيعة الحال عدد اليونانيين و اليهود بالنسبه لعدد المصريين كان صغير جداً لكن رغم كده الرومان ادوهم مزايا كتيره مادوهاش للمصريين و عملوا محاكم زى المحاكم المختلطه بتضيع فيها حقوق المصريين فى المنازعات القانونيه مع اليونانيين و اليهود. رغم كده ، الرومان زى اليونانيين ما اتدخلوش فى لغة المصريين و ديانتهم. الحكم الرومانى لمصر بشكله اللاتينى و البيزنطى استمر 670 سنه و انتهى بإحتلال تانى بعد ما غزا العرب مصر سنة 640. فى الفتره الرومانيه دخلت المسيحيه مصر فى نص القرن الاول الميلادى على ايد مار مرقس اللى بيتسمى كاروز مصر. المصريين فى عصور الدوله البطلميه و الرومانيه قبل دخول المسيحيه مصر التفوا حوالين معابدهم و كهنتهم و بقت المعابد المصريه فى الصعيد و الدلتا بعيد عن اسكندريه هى ملجأهم للمحافظه على هويتهم القوميه. اسكندريه عاصمة مصر فى العصور دى عاشت معزوله عن مصر و كان اللى بيسافر منها للدلتا بيقول انه مسافر مصر. القوميه كانت دايماً عبر كل تاريخ مصر هى الكلمه السحريه للمصريين و على عكس قوميات كتيره دابت و اختفت بفعل الزمن او بسبب الاحتلال الأجنبى ، القوميه المصريه عاشت فى مصر الاف السنين رغم طول الزمن و رغم كل الاحتلالات الاجنبيه. هيرودوت لاحظ ان المصريين بيتمسكوا بتقاليدهم و ما بيستوردوش تقاليد من بره مصر ، بيقول : " المصريين بيتمسكوا بتقاليدهم المحليه و عمرهم ما بيتبنوا اى تقاليد من الخارج " .

دخول المسيحيه مصر كان ليه اثر سلبى على الثقافه المصريه القديمه و اللغه المصريه القديمه رغم ان الكنايس احتفظت بشكل من اشكال اللغه المصريه القديمه. لكن اللغه القبطيه استخدمت الحروف اليونانيه و ده اتسبب فى فقدان المصريين القدره على القرايه بالديموطيقى فضاع تاريخ مصر القديم و اتحول لطلسم من الطلاسم لغاية ما اتعاد اكتشافه فى نص القرن تسعتاشر على ايدين شامبوليون لما قدر يحل شفرة الحروف المصريه القديمه. من جهه تانيه المسيحيه خلقت حاله من العداوه للثقافه المصريه القديمه اللى اعتبرتها وثنيه و بالشكل ده اتدمرت معابد فرعونيه و بطلميه كان منها معبد سيرابيس و اتحولت معابد لكنايس و صوامع. رغم استمرارية القوميه المصريه و تاريخ مصر ، دخول المسيحيه مصر خلق نوع من الإنفصام ما بين مصر المسيحيه و مصر القديمه و بقى تاريخ مصر بيبدأ عند الأقباط من وقت مار مرقس. حالة الانفصام دى اتكررت تانى فى تاريخ مصر بعد دخول الاسلام فبقى تاريخ مصر بيبدأ عند المصريين المسلمين من سنة 640. بكده تاريخ مصر الفرعونى ضاع لفتره طويله و حل محله تاريخ مصر الخرافى. رغم حالات الانفصام دى اللى اتسببت فيها تغيرات عقائديه ، التاريخ المصرى تاريخ واحد مش حلقات منفصله عن بعضها و من اسباب ده ان مصر من خمستلاف سنه دوله قايمه من غير انقطاع ، و السبب المهم التانى هو ان القوميه المصريه عمرها ما إختفت من مصر لا بفعل الزمن و لا بفعل الاحتلال الأجنبى زى ما حصل فى مناطق تانيه من العالم .

مشكله من المشاكل اللى بيواجها الباحثين التاريخيين هى مشكلة الحصول على مادة التاريخ الإجتماعى للشعوب. المؤرخين القدام اللى عاصروا الأحداث كان اهتمامهم عادة منصب على الانجازات السياسيه و العسكريه للحكام و القواد من غير ما يلتفتوا للمجتمع يعنى لعامة الناس. دى حاله عامه مش مقتصره على تاريخ مصر بس ، و اكمن تاريخ مصر القبطيه اتوجد فى فترتين من فترات احتلال مصر ده بيصعب عملية البحث و التنقيب فيه و بيخليه يظهر على انه تاريخ دينى لمسيحيين مصر مش تاريخ حضارى لأقباط مصر. المؤرخين الأقباط و عادة كانوا رجال دين و متحمسين للمسيحيه ساهموا من جهتهم بقدر كبير فى التشويش على تاريخ اقباط مصر و تصويرهم لتاريخ الأقباط على انه تاريخ الكنيسه القبطيه و باباواتها مع خلط و مبالغات دينيه كبيره. تاريخ مصر القبطيه اكبر بكتير من مجرد تاريخ البطاركة و اضطهاد الرهبان المصريين و استشهاد قسسه و قديسين على ايد المحتلين. من ناحيه تانيه، المؤرخين المصريين المسلمين بصفه عامه اندمجوا فى تاريخ مصر الإسلامى و غضوا نظرهم عن تاريخ مصر قبل سنة 640. تاريخ مصر القبطيه هو تاريخ الحضاره المصريه فى المرحله المسيحيه اللى بتتسمى القبطيه.

الأوروبيين اللى اكتشفوا للمصريين تاريخهم الفرعونى كانوا هما كمان اللى اكتشفوا للمصريين تاريخهم القبطى. بعد اكتشاف المخطوطات القبطيه الغنوسيه المعروفه ببرديات نجع حمادى سنة 1930 بدأ الأروبيين فى النص التانى من القرن العشرين يهتموا بالتراث القبطى و ظهرت فى الجامعات الاوروبيه اقسام للدراسات القبطيه ( قبطولوجيا ). صحيح كان فيه قبل كده اهتمام محدود بين الاقباط بالتراث القبطى لكن الإهتمام ده فضل محصور فى الزوايا الكنسيه و الاهتمام بوجه عام كانت دوافعه دينيه اكتر من علميه تاريخيه. برديات نجع حمادى بينت حاجه مهمه و هى ان المسيحيه فى العصر اللى اتكتبت فيه البرديات كانت متوغله فى مصر حيث ان المكان اللى اتعثر فيه على البرديات دى كان فى أقصى الصعيد مش فى اسكندريه او منطقة الدلتا.

فى الفتره اللى سبقت طوالى دخول المسيحيه مصر ، القوميه المصريه كانت ملتفه حوالين المعابد و الكهنه فى الصعيد و الدلتا. فى المناطق دى كان بيعيش المصريين ، عامة المصريين الفلاحين و الصنايعيه و الحرفيين. ولاد البلد دول عاشوا زى اجدادهم فى عصور الفراعنه بعيد عن التطورات الثقافيه فى اسكندريه و بقية المدن اليونانيه و الرومانيه. كانوا بيتكلموا مصرى و الخط اللى كانوا بيكتبوا بيه كان الخط الديموطيقى و معبوداتهم كانت الألهه المصريه. فى النص الاول من القرن الاول الميلادى حصل فى مصر حدث مهم هو دخول المسيحيه مصر و اعتناق اعداد من المصريين ليها. تقليدياً بيتنسب دخول المسيحيه مصر لمار مرقس الانجيلى لكن فى الواقع المسيحيه وصلت مصر قبل وصول مار مرقس مصر. المسيحيه وقت دخولها مصر ماكانتش ديانة الدوله الرومانيه الحاكمه. المستعمرين الرومان قبل دخول المسيحيه ما كانوش بيتدخلوا فى ديانة المصريين و كانوا بيكتفوا ساعات بمجرد السخريه منها مابينهم و مابين بعض مش اكتر من كده على اساس إنهم كانوا بيعتبروا ديانتهم زى عرقهم و ثقافتهم متفوقه على الكل و على اساس انهم اعتبروا تقديس المصريين للحيوانات حاجه غريبه ، لكن فى العلن قدام المصريين الرومان كانوا بيظهروا احترامهم للديانه المصريه. الرومان ما كانش بيهمهم غير انهم يجمعوا الضرايب من المصريين ، المصريين يبنوا و يعمروا و يزرعوا و يحصدوا زى ما عملوا على مر تاريخ حضارتهم ، و الرومان يعبوا خزاينهم بالضرايب اللى بيلموها منهم ، و مادام المصريين كانوا بيحترموا الامبراطور الرومانى و بيقدسوه كإلاه فماكنش عند الرومان مانع ان المصريين يعبدوا اى حاجه جنبه براحتهم زى ما هما عايزين. لكن المسيحيه لما دخلت مصر جابت فى مصر إلاه جديد اسقط الالهه المصريه القديمه و معاها تقديس الامبراطور الرومانى و دى كانت مشكله للرومان و بيها بدأ عصر اضطهاد أقباط مصر. بطبيعة الحال المسيحيه ما دخلتش مصر و امن بيها المصريين فى يوم واحد و لا بدأ الإضطهاد طوالى. عملية انتشار المسيحيه فى مصر لغاية ما بقت الديانه السايده خدت حوالى تلت قرون. الديانه المصريه اللى عاشت قرون فى مصر وكانت مركز رئيسى للقوميه المصريه اتحولت فى اخر ايامها لمجرد ديانه طقوسيه و مجموعة رموز مالهاش معنى و انحدرت لمستوى السحر و التعاويذ و التمايم و بقت ديانه ممسوخه ، و فوق كده اتحول فيها ملوك و قرايب و اصحاب ملوك اجانب يونانيين و رومان لألهه ، و اسامى الالهه المصريه العتيقه بقت محرفه و بقت فيها اسامى يونانيه و اتضافت الهه اجنبيه للبانتيون المصرى ، و فوق كده الكهنه المصريين انتشرت بينهم طايفه من المنافقين اللى بينافقوا الحكام الاجانب و بيسمحوا لهم بالتأليه و نقش اساميهم على جدران المعابد بالهدوم الفرعونيه. بالشكل ده الديانه المصريه ما بقتش بتعبر قوى عن القوميه المصريه زى ما كانت فى العصور الفرعونيه قبل غزو الفرس لمصر ، و فى الظروف دى دخلت المسيحيه مصر و اتقبلت فى الطبقات الكادحه و الفقيره العايشه فى قاع المجتمع تحت الرومان و اليونانيين و اليهود و المصريين المتأغرقين ، و اللى حول الرومان افرادها لمجرد ادوات لإنتاج القمح و تخزينه فى صومعة الغلال فى اسكندريه عشان تتشحن فى صبحية كل يوم لملى بطن روما و اسيادها . كان طبيعى ان الطبقات المصريه الكادحه اللى كانت بتدور لها على مخرج انها تتقبل المسيحيه اللى وعدت الغلابه اللى حايؤمنوا بيها بإن حايكون ليهم ملكوت السما بعد ما ضاع منهم ملكوت الارض. المسيحيه كمان كان فيها كذا عنصر بيلائموا العقليه المصريه أياميها و فيهم شبه من عناصر موجوده اصلاً فى الديانه المصريه زى الثالوث المصرى المقدس ( اوزوريس و ايزيس و حورس ) و الثالوث البطلمى ( سيرابيس ) ، و الام ايزيس و الإبن حورس ، و الروح با و كا ، و الصليب رمز الحياه الأبديه ( عنخ ) ، و البعث . منظر العدرا مريم و ابنها الطفل يسوع فى المراحل الاولى للفن القبطى كان شبه صورة ايزيس و هى بترضع طفلها حورس ، التماثل ده فضل صوره ثابته فى الايقونات القبطيه . فوق كل ده المسيحيه كانت وسيله للمصريين لمناوئة الحكم الأجنبى ، حكم الامبراطور الرومانى المتأله.

فى بدايات العصر المسيحى ، الأقباط بالمعنى الاثنولوجى ما كانوش طبعاً كلهم مسيحيين و لا كان كل المسيحيين اقباط. المصريين او الأقباط انقسموا لطايفتين ، طايفة المسيحيين و طايفة اتباع الدين المصرى التقليدى اللى فضلوا على دينهم ، و مع مرور الوقت زادت اعداد المسيحيين الاقباط و قلت اعداد الأقباط من اتباع الدين المصرى التقليدى ، و ده كان ساعات بسبب الاقتناع بالدين الجديد لكن ساعات كان كمان بسبب ضغوط من الأقباط اللى اعتنقوا المسيحبه.

فضلت المسيحيه تنتشر فى مصر و تنتشر و اتوغلت لغاية اقصى الصعيد اللى كان دايماً بؤرة القوميه المصريه ، و مع حلول القرن التانى الميلادى بقت فيه خلطه دينيه فى مصر : الديانه المصريه ، الديانه اليونانيه ، الديانه الرومانيه الرسميه ، الديانه الموسويه ، و الديانه المسيحيه الجديده. مع اواخر القرن التانى الميلادى بقت مراكز عبادات الديانه المصريه القديمه جزر وسط بحر مسيحى. فى الفتره دى ظهر انجيل للمصريين و اتأسست كنيسة فى اسكندريه برياسة أسقف مصرى اسمه ديمتريوس (189 - 231) و بعدها بشويه اتأسست برضه فى اسكندريه مدرسة اللاهوت ( الديدسقليه ) فى مواجهة جامعة البطالمه و المدارس الموسويه اللى عاشت بفضل الفيلسوف فيلون السكندرى. أشرف على مدرسة اللاهوت الديسدسقليه مصريين شربوا من منابع الثقافه الهيلينستيه زى بنطائيوس اللى اتحول للمسيحيه و اكليماندس اللى درس الشعر و الفلسفه الهيلينيه. فى سنة 202 فى عهد الامبراطور سبتيميوس ساويرس بدإت اول موجات الإضطهاد ضد اقباط مصر فاتقفلت مدرسة اللاهوت لفتره و لما اتفتحت تانى اشرف عليها مفكرين مسيحيين كبار زى اوريجانوس الحكيم تلميذ اكليماندس و فضلت مدرسة اللاهوت مفتوحه لغاية اوائل القرن الرابع لما بدا عهد الإضطهادات الكبرى المعروف بعصر الشهدا اللى استشهد فيه بطريرك الأقباط بطرس الاول (300-311) اللى اتعرف بـ " خاتم الشهدا ".

من بداية القرن التالت انتشرت المسيحيه فى مصر بشكل واسع خاصة فى الصعيد الاعلى و الصعيد الأوسط ( الفيوم و البهنسا ) ، و اتفتحت كنايس على راسها مطارنه بياخدوا اوامرهم من رئيسهم فى اسكندريه ، و كل ما زاد اضطهاد الرومان كل ما زاد التفاف المصريين حوالين دينهم الجديد و استمرت مقاومة الاقباط بعد اضطهادات ساويرس فى بداية القرن التالت اللى اتنكل فيها بالأقباط تنكيل رهيب ، و اضطهادات كاركلا فى 211 اللى اصدر قوانين بصلب الاقباط المعارضين و رميهم للوحش المفترسه و دبح اعداد كبيره من أقباط اسكندريه ، و اضطهادات مكسيمينوس سنة 235 اللى عذب فيها أعداد من الأقباط لحد الموت و اضطر فى عهده البطريرك ياروكلاس انه يهرب من اسكندريه ، و اضطهادات دكيوس اللى بدت بمرسوم سنة 250 و اتعذب و استشهد فيها الالاف و انتشر الحزن و الفزع فى نواحى مصر ، و اضطهادات ديوقليسيانوس سنة 303 و فاليريوس و و دازا و غيرهم ، و استشهدت اعداد كبيره من الاقباط ، و غيرهم اتعذبوا و اتحبسوا و استعبدوا فى معتقلات المحاجر فى سينا و البحر الاحمر ، و فضل الوضع على كده ، الرومان بيضطهدوا الأقباط و الأقباط متمسكين بالمسيحيه. فى التاريخ القبطى اتعرفت فترة اضطهاد الامبراطور ديوقليسيانوس للأقباط بـ " عصر الشهدا " و تاريخ قعاده على عرش روما فى 29 اغسطس 284م بقى بدايه للتقويم القبطى التقويم القبطى ده استخدمت فيه الشهور اللى كان بيستخدمها المصريين فى عصر الاسرات و هى الشهور اللى لغاية النهارده بيستخدمها الفلاحين المصريين أقباط و مسلمين لحساب المواسم الزراعيه. بيقول عزيز سوريال عطيه : " و ده بيبين الشعور الوطنى الدفين فى دم ولاد مصر كلها مسلمين و مسيحيين لغاية النهارده " .

عصر الشهدا اللى دام عشر سنين متواصله من الترويع و التنكيل و القتل راحت ضحيته اعداد ضخمه من الأقباط بيتقال 840.000 ، و بيتقال ان عدد الأقباط فى نهاية العصر ده نزل من عشرين مليون لعشره مليون . بيقول عزيز سوريال عطيه فى الموضوع ده ان من الصعب تقبل الارقام اللى بتقولها الكنيسه المصريه عن عدد الشهدا ، لكن طبعاً بغض النظر عن ان الارقام دى محتمل انها مبالغ فيها على عادة مؤرخين زمان فهى على أى حال بتوضح حجم الاضطهاد و المعاناه اللى عاش فيها الأقباط. الموضوع ما كانش مجرد تمسك بدين جديد لكن كان كمان تمسك بالقوميه المصريه فى مواجهة المحتلين ، و فضل الوضع على كده لغاية سنة 313 لما اصدر الامبراطور قسطنطين الاول مرسوم ميلانو اللى سمح بحرية العبادات فى نواحى الامبراطوريه الرومانيه.

الفتره دى فى بداية القرن الرابع كان فيه حوالى اربعين مدينه مصريه فيها اساقفه ، و اسكندريه وحدها كان فيها 100 اسقف. عدد المسيحيين فى مصر وقتها وصل لحوالى مليون.

مش معروف بالظبط امتى اتولدت اللغه القبطيه و المحتمل ان التحول ليها اخد وقت طويل و بطريقه متدرجه. لكن الأكيد ان اللغه القبطيه سبقت المسيحيه ، فأول نص قبطى معروف اتكتب قبل ميلاد المسيح بقرن و نص. اللغه القبطيه هى رابع و اخر صيغه للغه المصريه القديمه بعد الهيروغليفى ( صيغة الكتابات المقدسه على المعابد و ورق البردى ) ، و الديموطيقى ( صيغه ابسط و اقل رسميه من الهيروغليفى ) ، و الديموطيقى ( صيغه شعبيه تصاويرها ابسط من الهيروغليفى و الهيراطيقى ) .

التبشير بالمسيحيه بدأ فى المدن الكبيره و كان باللغه اليونانى. غالبية المصريين العايشين فى اقاليم مصر برا اسكندريه و المدن ما كانوش بيتكلموا باليونانى لغة الدوله الرسميه و إن كانوا بيضطروا يستخدموها فى معاملاتهم مع الدوله الرومانيه الحاكمه سواء فى دواوينها او فى محاكمها عادة عن طريق كتبه عموميين لإن غالبيتهم كانوا اميين مابيعرفوش يقروا و يكتبوا لا بالديموطيقى و لا باليونانى ، فلما انتشرت المسيحيه بره المدن كان لازم مواعظها تكون بلغة عامة المصريين اللى بيتكلموها و بيفهموها من الاف السنين ، و بعدين الانتشار حتم استخدام الحروف اليونانيه فى كتابة النصوص المسيحيه باللغه المصريه. كتابة اللغه المصريه بالحروف اليونانيه ماكانش حاجه جديده فى مصر و كان موجود قبل اعتناق المصريين للمسيحيه ، لكن اعتناقهم للمسيحيه كان سبب رئيسى لإنتشار كتابة اللغه المصريه بالحروف اليونانيه و ده لإن الخط الديموطيقى كان معقد و مافيهوش حروف الحركه اللازمه لقراية الاسامى و الصلاوات بطريقه صح ، فرجال الدين المسيحى الجديد اللى كانوا عايزين ينشروا الكتاب المقدس و التعاليم الكنسيه شافوا ان اسهل طريقه هو ترجمتها للمصرى مع استخدام الحروف اليونانيه و بكده يلقوا حد يقراها ، و دى كانت بداية اللغه القبطيه و هى لغة قدماء المصريين المخلطه بألفاظ و مصطلحات يونانيه و كنسيه ، و إكمن كان فيه مخارج حروف مصريه مالهاش مماثل فى اليونانى ضاف المصريين للألفباتيه اليونانيه سبع حروف ديموطيقيه. من المرجح ان مع نهاية القرن التانى و بدايات القرن التالت كل الاناجيل فى مصر بقت مكتوبه بالقبطى. دى كانت بداية اللغه القبطيه و فى نفس الوقت كانت بداية ضياع القدره على قراية اللغه المصريه القديمه و بالتالى ضاع تاريخ مصر الفرعونى من المصريين لغاية ما الفرنساوى شامبوليون قدر يفك شفرة الحروف المصريه القديمه. اللغه القبطيه بتعكس اللهجات القديمه فى مصر و بتتميز بتلت لهجات هى البحيريه فى الوجه البحرى ، و الصعيديه فى الصعيد ، و الفيوميه ، و الاخمينيه ، و البشموريه ، و يتضاف للهجات دى لهجات مختلطه و متفرعه. اللغه المستخدمه فى الطقوس الكنسيه المصريه هى اللهجه البحيريه اللى من المحتمل انها اقدم اللهجات القبطيه .

استخدام اللغه القبطيه كان سلاح له حدين من ناحيه عزلت اللغه القبطيه اللغه اليونانيه لصالح اللغه المصريه و القوميه المصريه لكن لإنها استخدمت الحروف اليونانيه خلت اللغه المصريه المكتوبه على المعابد و فى البرديات الفرعونيه ما تتقريش. فى الزمن ده المصريين كانوا منهمكين فى عصرهم و بيدافعوا عن القوميه المصريه فى ظل احتلال اجنبى مش عن تاريخ مصر القديم. بيحكى ابن تغرى ان احمد بن طولون اللى استقل بمصر جاب علما من الأقباط المعمرين و سألهم عن موضوع بنا الاهرامات و الكتابات اللى موجوده عليها و على المعابد و سألهم ليه ماحدش بيعرف يقراها ، فشرحوا له ان الحكما اللى كتبوا بحروف لغتهم ( الهيروغليفى ) انتهوا ، و بسبب الاحتلالات اختفت الكتابه بالحروف دى ( الهيروغليفى ) و حل محلها الكتابه بالحروف الرومى ( اليونانى ) فضاعت كتابة اجدادهم و بقوا ما بيعرفوش يقروها. مش بس القدره على قراية اللغه المصريه القديمه ضاعت لكن ضاعت كمان معانى كلمات مصريه قديمه ، فى الخصوص ده بيقول المسعودى انه سأل جماعه من أقباط مصر فى الصعيد عن معنى اسم " فرعون " فماعرفوش معناه لا هما و لا " اهل الخبره " و ماقدرش يلاقى معنى ليه فى لغتهم (القبطى) .

اللغه القبطى ما بتعتبرش دلوقت لغه حيه رغم انها بتستخدم فى طقوس الكنايس المصريه و رغم ان فيه اشارات بإنها بتستخدم فى قرى مصريه فى الصعيد كلغة حوار يومى بين الناس و رغم ان فيه محاولات لإحيائها فى مراكز ثقافيه و دينيه فى مصر. لكن اللغه القبطى موجوده فى اللغه المصريه الحديثه ( العاميه ) اللى بيتكلمها المصريين النهارده. اللغه المصريه الحديثه ( العاميه ) مليانه كلمات و تراكيب ما يقدرش يفهمها غير اهل مصر ( غير بالتعليم ) مع انها بتتكتب بالحروف العربى ، و من ناحيه تانيه اللغه المصريه الحديثه ( العاميه ) بتحكمها نفس الاجروميه اللى كانت بتحكم لغة قدماء المصريين . اللغه المصريه الحديثه دى هى اللغه القوميه لأهل مصر فى العصر الحديث زى ما كان القبطى تعبير عن القوميه المصريه فى العصر القديم و بالرغم من محاولات تهميشها ثقافياً بيزيد استخدامها فى الكتابه مع مرور الوقت .

دخول المسيحيه كان من عناصر التمسك بالقوميه المصريه و مقاومة المصريين للإحتلال الأجنبى ، و فى بدايات العصر القبطى طور الأقباط وسيله تانيه هى " المقاومه السلبيه " اللى ظهرت على شكل النسك و الرهبنه. الديانه المصريه القديمه عرفت الاعتكاف و النسك فى الصحرا المتاخمه للوادى و ظهورها فى مصر فى القرن التالت الميلادى ما كانش حاجه جديده. بيتقال ان اول دير قبطى فى مصر إتأسس على ايد فرونتينوس سنة 151 فى وادى النطرون ، لكن المؤكد ان الرهبنه اتأسست فى القرن التالت لما خرج راجل صعيدى مسيحى اسمه بولا او بولس للصحرا و اعتكف هناك للتعبد و الصلا. بعد الأنبا بولا ظهر فى الصعيد برضه القديس المعتكف المشهور أنطونيوس ، و الأنبا باخوم مؤسس الرهبنه الجماعيه ( رهبنة الشركه الكينوبيتيه )، و الأنبا شنوده اشهر اللى عادوا الديانه المصريه القديمه و ارتبط اسمه بهدم الاثار المصريه القديمه. الاف الاقباط التفوا حوالين حركة الرهبنه و ما كانوش كلهم قديسين و لا حتى ناس صالحين متدينين فكان فيه بينهم ناس عاديين من عامة الشعب هربانين من احكام قانونيه بمعنى هربانين من القوانين الظالمه اللى كان بيمارسها الرومان على المصريين فى المحاكم المختلطه و غيرها و من جماع الضرايب و الوالى الرومانى و اعوانه. الاقباط دول لجأوا للرهبنه فى صحارى مصر كوسيله للإحتجاج و المقاومه السلبيه للمحتلين الرومان. فى الايام دى إتأسس الدير الابيض جنب سوهاج ، و اتجمع الرهبان الأقباط فى وادى النطرون فى جنوبه عند دير السريان و دير الأنبا بشوى حالياً ، و فى شماله فى صحرة شهات ( الإسقيط ). قامت فى مصر تلت انواع من الرهبنه ، رهبنة النساك اللى بيعيشوا فى الاديره ، و رهبنة الزهاد اللى بيختلوا بنفسهم فى الصوامع الصحراويه و الجبليه ، و رهبنة المتبتلين اللى بيعيشوا اتنين او تلاته مع بعض فى المدن و بيمتنعوا عن الجواز.

اشتهر موضوع أديرة مصر فى العالم المسيحى و بقوا الاجانب يروحوا مصر عشان يشوفوا الاديره و كان منهم روفينوس و القديس أرسانيوس و الأنبا باسليوس اللى انشأ الرهبنه فى اليونان و من الستات من نبلا الدوله الرومانيه الشرقيه و الغربيه باولا و ملانيا اللى راحت مصر مع القديس جيروم ( هير ونيموس ). من مصر انتشرت فكرة الرهبنه و الأديره. الرهبنه كانت من ابداع المصريين و اتجاوزت اثارها حدود مصر للعالم الخارجى .

فى العصر البيزنطى الرهبان الأقباط بقوا الجيش الروحانى و حتى الفعلى لبطريرك الكرازه المرقسيه فى اسكندريه فكان لما بيروح المجامع اللى كانت عادة بتنعقد فى اسيا الصغرى بأمر امبراطور بيزنطه لمناقشة اركان العقيده المسيحيه و مشاكلها كان البابا القبطى بياخد معاه الرهبان و جماعه اسمها " البارابولانى " ( صبوات ) ممكن يتسموا بلغة العصر " الهتافه " عشان يظهروا تأييدهم ليه فى الغربه و يهتفوا ليه فى حاجه تشبه المظاهرات كمؤيدين لزعيم الوطنيه المصريه. البابا فى الزمن ده ما كنش مجرد رئيس دينى لطايفه دينيه لكن كان رمز لمصر و للقوميه المصريه. بعد ما استقرت المسيحيه فى مصر ، الكنيسه حلت محل الديانه الرسميه القديمه فى تمثيلها للقوميه المصريه و زى ما كانت مصر فى وقت ضعفها فى العصور الفرعونيه بتلتف حوالين كبير كهنة امون - رع فى طيبه ، كل القوى الوطنيه فى العصر القبطى التفت حوالين رئيس الكنيسه المصريه " بابا و بطريرك مدينة اسكندريه ، و بلاد لوبيا ، و المدن الغربيه الخمسه ، و اثيوبيا ، و كل أرض مصر ، أبو الأباء ، أسقف الأساقفه ، الحوارى التلتاشر ، قاضى العالم " .

الرهبان الاقباط بقوا القوه المصريه الوحيده فى مصر اللى ممكن توازى قوة بطريرك اسكندريه و كانوا بيمثلوا زعما الشعب بدرجه اكتر بكتير من الاساقفه. البابا كيرلس السكندرى استخدم الرهبان و الصبوات ضد يهود اسكندريه المقربين من الموظفين الرومان و طردوهم فى ظرف يوم واحد من احيائهم الكبيره فى اسكندريه لضواحى المدينه. و هما اللى هاجموا استاذة الفلك و الرياضيات هيباتيا بنت الفيلسوف ثيون و قطعوها حتت و حرقوها فى صحن الكنيسه. من اسباب العنف اللى حل ده ، على عكس ما كان الحال ايام اكليمندس و أريجانوس و غيرهم من المتفقهين فى الفلسفه الهيلينيه ، إن القوميه المصريه بقى فيها اندفاع ضد كل حاجه دخيله على مصر و كل اللى بيمثل الدخيل على مصر فلسفه او غيرها. بيقول " كريستوفر داوسون Christopher Dawson " فى كتابه " اصول أوروبا The making of Europe " إن الرهبنه المصريه نتاج اصيل للمسيحيه المصريه ، و انها جمعت ما بين حكمة الأنبا مقار و الأنبا باخوم و روحانيتهم ، و تعصب الرهبان و الصبوات اللى قتلوا هيباتيا ، و عملوا اضطرابات دمويه فى شوارع اسكندريه .

حتى بعد ما اعتنق امبراطرة روما و بيزنطه المسيحيه فضل الأقباط يكرهوا الامبراطور الأجنبى المستعمر اللى بيحكم مصر من عاصمة ملكه فى بيزنطه. بعد ما الامبراطور البيزنطى دخل المسيحيه طوالى اقباط مصر اخدوا مذهب مخالف لمذهبه ، لما اخد الامبراطور بالمذهب الأريوسى ناهض الاقباط فى مصر الأريوسيه ، و لما أخد بمذهب ازدواج طبيعة المسيح أخدت الكنيسه المصريه بمذهب المونوفيزيه Monophysitism ( الطبيعه الواحده للمسيح ) و فضلت على المذهب ده لغاية النهارده. المونوفيزيه فى الاصل خلفيتها من الثقافه و الديانه المصريه القديمه اللى ما كانتش بتمانع فى ان الشخص ممكن يكون انسان و الاه فى نفس الوقت. فى سنة 325 شارك اثناسيوس اللى كان وقتها لسه شماس و سكرتير البابا ألكساندروس فى مجمع نيقيا الاول لمناقشة المذهب اللى روج ليه القسيس آريوس بخصوص طبيعة المسيح ، و قدر ببلاغته و بتأييد الرهبان و الصبوات انه يقنع المجتمعين بوجهة نظر الكنيسه القبطيه و رجع مصر منتصر ، لكن ده ما منعش استمرار اضطهاد البيزنطيين للأقباط ، و من الحوادث الشنيعه اللى حصلت سنة 356 فى عهد أثناسيوس اللى فى الغضون دى بقى بابا الكنيسه القبطيه ، كان إقتحام العسكر البيزنطى لكنيسة العدرا فى اسكندريه وقت المغربيه بالسيوف و الحراب و أثناسيوس بيصلى بالناس صلاة الغروب و ارتكبوا مدبحه شنيعه بين المصليين اللى اتقتلت منهم اعداد كبيره جوه الكنيسه و براها حيث ان العسكر البيزنطى اتعقب اللى قدروا يهربوا. اثناسيوس اللى دافع بكل قوه عن الكنيسه القبطيه و القوميه المصريه نفاه البيزنطيين خمس مرات.

فى سنة 451 راح البابا ديوسقوروس مجمع خلقدونيا و خد معاه الرهبان و الصبوات زى العاده لكن المره دى ماقدروش يعملوا للبابا حاجه و حكم المجمع بحرمان ديوسقوروس و ابعاده عن كرسى الكرازه المرقسيه. اتسمى اتباع المونوفيزيه المصريين بإسم " اليعاقبه " و اتسمى اتباع مذهب الازدواج بتاع ملك بيزنطه " ملكانيين " و قام صراع بين الطرفين ، طرف بيحتل مصر و ليه جيش عسكرى مدجج بالسلاح ، و طرف أعزل سلاحه الوحيد هو الايمان بالذات و بالقوميه المصريه ، طرف بيحتل التانى و عايز يفضل مسيطر عليه و يخلى قسطنطينيه عاصمة الامبراطوريه البيزنطيه من غير منازع ، و طرف عايز يستقل و يخلى اسكندريه عاصمة المسيحيه فى العالم ، و اتحالفت الكنيسه اللاتينيه ( الكاتوليكيه ) فى روما مع امبراطور بيزنطه ، و فى الصراع ده دفع الأقباط بطبيعة الحال الغالى و الرخيص ، اقتحمت الأديره ، و اتدفن أقباط و هما أحياء و اتذل الاساقفه بربط رقابيهم بالسلاسل و الاغلال و جرهم فى الشوارع ، و استشهدت من الأقباط اعداد كبيره على ايد البيزنطيين المسيحيين جايز اكتر من اللى استشهدوا فى مواجهة الرومان الوثنيين فى السنين الأولى للمسيحيه.

تاريخ مصر القبطيه ما كانش بس تاريخ الكنيسه القبطيه و ان كانت هى المركز اللى التف حواليه الاقباط زى ما التف المصريين القدام حوالين معابد امون-رع فى وقت المحن ، الناس العاديه من عامة الشعب ناضلوا و قاموا بثورات كتيره كان منها " ثورة الإخوان التلاته " اللى قامت فى بدايات حكم الامبراطور موريس سنة 582. الاخوان التلاته دول كانوا يعقوب و مينا و ابو سخريون من قرية " أيكيله " اللى النهارده اسمها زاوية صقر فى مركز ابو حمص فى البحيره. بدإت الثوره لما احتج الاخوان التلاته على اعتقال السلطات البيزنطيه لاتنين من كبار الأقباط و اتحول الاحتجاج لثوره كبيره عمت غالبية أقاليم الوجه البحرى و حاول الثوار اقتحام مدينة اسكندريه و قدروا يمنعوا عنها القمح ، و قدر اسحق اللى كان ابن الاخ الكبير انه يستولى على مراكب الغلال اللى كانت بتنقل غلة مصر المنهوبه للقسطنطينيه. انتهت الثوره بتهديد من حاكم اسكندريه انه حا يعدم الاقباط الاتنين المعتقلين و غيرهم ، و هرب الاخوان التلاته على صان لكن اتقبض عليهم و اتسجنوا و اتعدموا. و من الثورات التانيه كانت ثورات صان و خربتا و بسطه و سنهور و إخميم و غيرها كتير انتهت كلها بمدابح وحشيه قام بيها المستعمر البيزنطى و عساكره المدججين بالسلاح فى مواجهة شعب اعزل انتزع منه جيشه و سلاحه لكن فضل سبع قرون يدافع عن هويته و قوميته و رفض ان مصر تدوب فى ثقافة المحتلين او انها تخرج من التاريخ.

ولا كان تاريخ مصر القبطيه تاريخ اضطهادات و ثورات بس ، الاضطهادات و الثورات كانت احداث و وقائع بتتخلل تاريخ مصر ، ساعات بتزيد و ساعات بتقل و ساعات بتختفى ، لكن فى كل الظروف عطاء المصريين الحضارى و الفنى كان دايماً حاضر و متواصل و مستمر. زى ما مصر كانت معطاءه على مر التاريخ ، حضارة شعبها ما اتوقفتش فى العصر القبطى رغم الاحتلال و المحن و الفواجع. فلاح مصر فضل يزرع ارضه و يرويها من النيل زى اجداده ما كانوا بيزرعوها و بيرووها ، و الصنايعى المصرى فضل يصنع و يطور زى ما عمل المصرى القديم ، القبطى هو اللى كان بيبنى المبانى و بيحفر القنوات و الترع و هو اللى كان بيروى الارض و يحرثها و يجنى ثمارها و غلتها و كان هو الفنان اللى بينحت و بيرسم و بيكتب. مصر فى العصر القبطى ظهر فيها فن بإسلوب جديد ، هو الفن القبطى ، فن مصرى اصيل لكن بتأثيرات جديده من وحى المسيحيه و الاتصال بالعالم البيزنطى. المسيحيه دخلت مواضيع فنيه جديده فى فن النحت و ظهرت براعة الفنان القبطى ابن حضارة مصر العريقه فى الحفر على الخشب و صناعة النسيج و تلوينه ، و رسم الفنانين الأقباط رسومات بديعه على القماش و الجص و الخشب و برعوا فى تدهيب هوامش المخطوطات و الكتب. من الفنون اللى ابدع فيها الفنانيين الأقباط كان فن الأيقونات ، رسم الفنان القبطى على الايقونات رسومات جميله من وحى المواضيع الدينيه و من وحى البيئه المصريه.

فن النسيج المرسوم كان من الحاجات اللى برع فيها الأقباط و كان ليه اثر كبير على الفن الاوروبى الحديث و اتأثر بيه فنانيين اوروبيين كبار منهم بيكاسو Picasso و ماتيز Matisse و ديرين Derain ، و كل متاحف العالم الكبيره بتحتفظ بنماذج جميله من فن النسيج القبطى.

فيه باحثين بيعتقدوا ان الموسيقا المصريه القديمه لعبت دور فى تطوير الموسيقا الاوروبيه و انها هى و الترانيم المصريه القديمه اتنقلت عن طريق المبشرين الأقباط لأوروبا. و من الحاجات التانيه اللى فيه باحثين بيعتقدوا ان اصلها مصرى قديم و اتنقلت لأوروبا عن طريق الاقباط طراز الباسيليكا Basilica فى البنا. فبعد دخول المسيحيه مصر بنا المصريين اللى اعتنقوا المسيحيه كنايس فى المعابد المصريه ، و بعد كده لما ابتدوا يبنوا كنايس منفرده بنوها على نفس الطراز اللى اتطور و اتنقل لأوروبا و اتبنت كاتدرائيات على طرازه.

فن النحت فن مصرى قديم ازدهر و عاش فى مصر عبر تاريخها القديم على امتداد العصور الفرعونيه و العصر البطلمى و العصر القبطى. النحت كان من اكبر رموز الثقافه المصريه و كان بيعبر عن القوميه المصريه و بيجسدها. فن النحت القبطى كان امتداد لأمجاد مصر الفنيه فى العصور القديمه و فضل مستمر لغاية دخول الثقافه العربيه مصر من سنة 640 ، و من وقتها انحدر لغاية ما تقريباً انعدم لغاية العصر الحديث لما ظهر النحات محمود مختار و نحاتين مصريين غيره حاولوا يسترجعوا مجد مصر فى فن النحت من وحى تراثها الفرعونى و القبطى القديم.

فى سنة 395 فى عهد البابا ثاؤفيلس اصدر ثيودوسيس قيصر مرسوم بتدمير المعابد و التماثيل المصريه القديمه و محو الديانه المصريه القديمه اللى كان فيه لسه مصريين بيؤمنوا بيها فى صعيد مصر بالذات ، وهنا ، على حد قول عزيز سوريال عطيه ، دارت عجلة التاريخ ، فبدإت الغالبيه المسيحيه فى اضطهاد الاقليه اللى بتتبع الدين المصرى القديم. ولم يقودالبطريرك ثاؤفيلس بنفسه عامة المسيحيين فى الهجوم على تمثال سيرابيس فهذة كانت اكذوبةه. وضاع اثار مصرنا بسبب تدمير الاثار بسبب الملك ثيودسيوس ، فضاع من مصر جزء من تراثها زى ما ضاعت القدره على قراية و كتابة لغتها القديمه. معبد باخوس فى اسكندريه كان المسيحيين دمروه سنة 389. و فى 411 دمر المسيحيين معبد سيرابيس الضخم فى اسكندريه هذه كانت اكذوبة ايضا ، و وقت تدميره دمروا كمان جزء من مكتبة اسكندريه ( الموزيون Museion ) اللى البطالمه اسسوها فى اسكندريه و بقت مناره للعلم و الثقافه فى منطقة حوض البحر المتوسط . دافع المصريين اتباع الدين القديم عن نفسهم بقيادة الفيلسوف اولمبيوس و قامت معارك بينهم انتهت بطبيعة الحال بقهر الاقليه من اتباع الدين القديم. من القصص الطريفه و المؤلمه فى نفس الوقت و اللى بتوضح انحدار العقليه المصريه فى الفتره دى بفعل التعصب الدينى و القهر و الاستعمار الاجنبى ، و ازاى ثقافة مصر كانت فى حالة انسلاخ من تاريخ مصر القديم ، و اللغه المصريه القديمه ماعادش فيه كتير بيعرفوا يقروها ، انهم بعد تدمير معبد سيرابيس لقيوا نقش بالهيروغليفى مرسوم فيه " صليب " ، فإتخانق المسيحيين و اصحاب الدين القديم على معناه ، فقال المسيحيين انه رمز المسيحيه و قال اصحاب الدين القديم انه رمز من رموزهم هما و قعدوا يتخانقوا لغاية ما واحد بيعرف يقرا هيروغليفى وضح لهم فى الأغلب انه " عنخ " و شرح لهم معناه حيث ان بقية القصه بتقول انه قالهم ان معناه " الحياه الأتيه " و ده فعلاً معنى الرمز " الحياه الابديه " لكن فضل الطرفين يتخانقوا و اصر المسيحيين على انه بالمعنى ده بيشير لدينهم و بقية القصه بتقول ان اصحاب الدين القديم اقتنعوا بكلام المسيحيين و اتعمدوا ، لكن ده بطبيعة الحال خارج نطاق التاريخ.
بعد تدمير معبد سيرابيس و جزء من مكتبة اسكندريه بسنه ، هاجم الرهبان المسيحيين الفيلسوفه هباتيا اخر الافلاطونيين الجداد فى مدرسة اسكندريه ، و سحلوها لحى القيساريه اللى حولوه لكنيسه و رجموها و قتلوها بطريقه فظيعه. نهاية هباتيا كان قتل الرهبان لأخر وميض بيشع بروح الثقافه الهيلينيه فى مصر .

الأنبا شنوده من بانوبولس ( اخميم دلوقتى ) كان من اشهر الرهبان اللى عادوا الديانه المصريه القديمه و ارتبط اسمهم بتدمير أثار مصر القديمه ، فبعد عهد الامبراطور قسطنطين ارتد الأمبراطور جوليان (332-363 ) عن المسيحيه ، و ده كان سبب ان فى فترة حكمه القصيره رجعت اعمال العنف لمصر من تانى فبقوا رهبان مريوط و وادى النطرون يشنوا هجمات على اتباع الدين القديم فى اسكندريه و يروعوهم ، و هجمت كتايب الأنبا شنوده على الاثار المصريه فى طيبه ( الأقصر ) و دمرت منها الكتير و حولت المعابد المصريه لكنايس .

طبعاً لازم يتاخد فى الإعتبار ان الحوادث و الوقايع دى أحداث تاريخيه قديمه حصلت من قرون طويله من حوالى الف و خمسميت سنه ، فى ظروف تاريخيه معينه و خلفياتها عقليه قديمه كانت سايده فى الأزمنه دى و فى ظل فتره تاريخيه انتقاليه و صراعات ثقافيه و دينيه و استعمار اجنبى و عناصر كتيره فيه منها وصلنا و فيه منها ما وصلناش ، لكن فى كل الأحوال مش ممكن الحكم عليها بظروف العصر الحديث. الاحداث القديمه بوجه عام وصلتنا مبتوره او مبالغ فيها و بالتالى ما ينفعش اخدها حرفياً و الخروج منها بإستنتاجات مؤكده.

اخر ايام الحكم البيزنطى فى مصر كانت مليانه مشاكل سياسيه و اضطرابات فى مصر و فى بيزنطه نفسها فانتهز الفرس الفرصه و زحف ملكهم خسرو برويز المعروف بإسم " كسرى " على الاراضى البيزنطيه فى اسيا ، و فى سنة 613 دخل الفرس دمشق و استولوا عليها و فى 614 استولوا على مدينة القدس و اخد خسرو صليب الصلبوت من القبر المقدس عشان يديه هديه لمراته شيرين اللى كانت مسيحيه على المذهب اليعقوبى. فى سنة 619 غزت فرقه فارسيه مصر و استولت عليها ، و فضلت مصر فى ايد الفرس عشر سنين. هرقل رسى بأسطوله قدام اسكندريه سنة 622 و قدر يوقف زحف الفرس فى المنطقه دى ، و بعت اسطول فى البحر الاسود على طرابيزون ، و نزل العسكر البيزنطى و هجم على معسكر الفرس الساسانيين فى جانزاك ، فإضطر الفرس انهم يسحبوا قواتهم من مصر سنة 627 ، و زحف هرقل على بلاد فارس و هزم الجيش الفارسى هزيمه ساحقه و استعاد صليب الصلبوت و رجعه لضريح القبر المقدس فى بيت المقدس و بكده رجعت مصر للسباده البيزنطيه من تانى.

فى الغضون دى ، فى سنة 620 ، اتولى الكرازه المرقسيه البطريرك التامن و التلاتين بنيامين الاول. هرقل بعت لمصر حاكم مدنى و فى نفس الوقت بطريرك ملكانى هو " سيروس " او " قوروس " اللى اتعرف بعد كده فى التاريخ الاسلامى بإسم المقوقس. قبل هرقل ما يبعت سيروس على مصر كان اتشاور مع بطريرك قسطنطينيه و بطريرك انطاكيا فى موضوع توحيد المذاهب المسيحيه على مبدأ جديد و هو ان المسيح واحد و فعله واحد و مشيئته واحده من غير الاشاره لوحدة طبيعته او ازدواجها اللى كانت سبب ابعاد الكنيسه المصريه بعد مجمع خلقدونيه ، المبدأ ده اتعرف بإسم " المشيئه الواحده Monotheletism ". الحيله دى ما دخلتش على الأقباط و رفض بابا مصر بنيامين الاعتراف بسلطة البطريرك الملكانى سيروس فإتعرض لإضطهاد كبير اضطره انه يسيب اسكندريه و يهرب على صحرة الإسقيط ( شهات ) فى وادى النطرون فلقى هناك عدد صغير من الرهبان بعد ما قتل الفرس رهبان كتار فى العشر سنين اللى طلعوا فيها مصر من الحكم البيزنطى ، فساب بنيامين وادى النطرون و راح على الصعيد و استخبى هناك بعد ما طلب من اساقفته انهم هما كمان يستخبوا ، و فيه سمعوا كلامه و فيه اتبعوا سيروس تحت الضغوط الفظيعه ، و عين هرقل اساقفه ملكانيين فى نواحى مصر و اضطهد الاقباط اضطهاد كبير و قامت فى مصر موجه من التنكيل و الاذلال ماكانلهاش مثيل فى التاريخ ، و هجم البيزنطيين على الكنايس و الاديره و نهبوا الاوانى المقدسه و صادروا الاراضى و الممتلكات وجلدوا الاقباط بالكرابيج و قتلوهم و اعتقلوهم و عملوا فيهم كل الفظايع ، و قبض سيروس على مينا اخو بنيامين و عذبه بخلع سنانه و حرقه بالمشاعل بطريقه مرعبه و بعدين حطه فى شوال متعبى بالرمله و رماه فى البحر فإستشهد .
فى الظروف دى و التنكيل بالاقباط شغال بطريقه رهيبه ، هجم العرب على مصر بقيادة قائد عسكرى اسمه عمرو ابن العاص. العرب دول كانوا امنوا بدين جديد اسمه الاسلام اسسه النبى محمد فى جزيرة العرب و قدرت جيوشهم انها تغلب الفرس و تستولى على بلادهم و تغلب البيزنطيين و تطردهم من الشام و دلوقت جم على مصر اللى بقت نهيبه عشان ياخدوها هى كمان من البيزنطيين. مصر بطبيعة الحال كانت بتتميز بحاجات مهمه عن كل بلاد جنوب و شرق البحر المتوسط. منها كترة عدد سكانها ، و ارضها الخصبه اللى بتنتج غلال ، و موقعها المتوسط و المحمى عن طريق الصحارى. عدد السكان و الغله معناهم ضرايب و مكوس كتيره و اكل وفير ، و الموقع كان قيمته بالنسبه للغزاه انه موقع آمن و مناسب ممكن يتحول لقاعده لتطوير هجماتهم على المناطق التانيه حوالين مصر. و دى كانت الاسباب الرئيسيه اللى بتجذب الطامعين لاحتلالها و التصارع على ملكها عبر التاريخ.

قدر الجيش العربى الغازى اللى كان عدده الاصلى قبل تدعيمه بجيوش تانيه حوالى 4000 محارب ، انه يغلب البيزنطيين و يخرجهم من مصر سنة 642 . بطبيعة الحال الاقباط اللى ملت نفوسهم مراره و كراهيه لكل حاجه بيزنطيه فرحوا و حسوا بالراحه و هما بيتفرجوا على الجلاد البيزنطى و هو بيترنح و بيقع مدحور على الارض .

بالإستناد على المصادر المعاصره موقف الاقباط من المعارك اللى دارت بين العرب والبيزنطيين كان اقرب للحياد و فيه مصار ذكرت إن فيه اقباط انضموا للمسلمين و حشدوا جيش من اهل البرلس و الميره و غيرها و ساعدوا المسلمين فى الاستيلاء على مدينة تنيس فى بحيرة المنزله. بطبيعة الحال الأقباط ما كانوش متعاطفين مع البيزنطيين " الملكانيين " اللى نكلوا بيهم و عذبوهم ، و مباشرة قبل دخول الجيش العربى مصر كان سيروس سلب من الاقباط حريتهم الدينيه و السياسيه ونكل بيهم. فوق كده العرب كان موقفهم واضح من "اهل الكتاب " و " اهل الذمه " و ادوا الاقباط " العهد العمرى " اللى كفل للأقباط حريتهم الدينيه بشكل عمرهم ما نعموا بيه تحت الحكم البيزنطى . لما حاول البيزنطيين يرجعوا و ينزلوا فى اسكندريه عشان يحتلوها من تانى ساعدهم البيزنطيين اللى كانوا عايشين فى المدينه لكن الأقباط اتصدوا ليهم و حاربوهم لغاية ما فشلوا فى الاستيلاء عليها .

لكن رغم كده فمصر خرجت من احتلال اجنبى و دخلت فى احتلال اجنبى ، و بغض النظر عن نجاة الأقباط من القتل و التعذيب و التنكيل ، سياسياً ما نابهاش حاجه من الموضوع بإستثناء تغيير القوانين البيزنطيه اللى كانت سايده و تغييرات ثقافيه لغويه و دينيه حصلت فى فتره لاحقه مع مرور السنين. لكن طبعاً الغزو العربى كان ليه قيمه مباشره مهمه و هى انه فصل كنيسة مصر القبطيه عن الكنيسه البيزنطيه اللى حاولت تسيطر على مذاهب أقباط مصر و استخدمت الاضطهاد و العنف كوسيله لفرض مذاهبها على الكنيسه القبطيه. الغزو العربى لمصر فض الاشتباك ما بين الكنيسه القبطيه و الكنيسه البيزنطيه ، فسقوط عسكر بيزنطه و طردهم من مصر ما خلاش حاجه للبيزنطيين تمكنهم من السيطره على افكار و مذاهب الأقباط ، القوميه المصريه اللى صمدت ضد الرومان ، لاتين و بيزنطيين ، و ما دابتش فى ثقافاتهم طلعت سليمه بعد 700 سنه من القهر و الاحتلال لكن بعدد مهول من الشهدا اللى استشهدوا فى سبيل عقيدتهم و القوميه المصريه. خرج الاقباط من الكابوس الرومانى-البيزنطى بلغتهم القبطيه و بفنهم و ادابهم و تقاليدهم و بكل حاجه بتمثل القوميه المصريه. بطبيعة الحال البابا بنيامين اللى استخبى فى الصحارى عشر سنين و نجى من تنكيل و موت اكيد و الرهبان اللى كانوا مستخبيين من سيروس و عساكره فرحوا بالموضوع و طلعوا من مخابئهم و راحوا على القائد العربى عمرو بن العاص ، و بيتقال ان عددهم كان 70 الف من الحفاه بهدوم مقطعه و مع كل واحد عكاز . عمرو ابن العاص استقبل البطريرك بنيامين بإحترام كبير و رجعه لمنصبه فى اسكندريه. عمرو بن العاص كان قائد عسكرى بيأدى مهمه عسكريه و بيعتبر شخصيه معتدله بالنسبه لناس محاربين جايين من الصحرا ، هدفه كان استعمار مصر عشان تستغل اقتصادياً مش القضاء على المصريين زراع الارض و دفيعة الضرايب. عمرو بن العاص ، فى قصة المؤرخين العرب ، زار اسكندريه و هو شاب صغير و لفت نظره ان مصر بلد غنيه جداً. فى الفتره دى العرب ما اتدخلوش فى شئون الأقباط و قعدوا مده منعزلين عنهم ، و ما استخدموش اى عنف ضدهم و ما حاولوش يدخلوهم فى الاسلام بالعافيه و بالعكس وعدوا بإنهم حا يحافظوا على الكنايس و مش حا يتعرضوا ليها. فى الفتره دى كان فيه قانون اصدره الخليفه عمر بن الخطاب بمنع العرب من امتلاك اراضى بره جزيرة العرب . اهم حاجه فى الفتره دى زى ما كان الحال وقت المستعمرين الرومان و البيزنطيين كانت الغله اللى بيزرعها الفلاح القبطى و الضرايب اللى بيدفعها الأقباط. عمرو بن العاص عمل معاهده مع سيروس ( المقوقس ) تحمى المصريين مقابل دفع ضريبة الراس ( جزيه ) على البالغين مقابل اعفائهم من الخدمه العسكريه و اعفاء الستات و الاطفال و المسنين منها. ففضل نظام الضرايب البيزنطى اللى كان بيتكون من ضريبة خراج الارض و ضريبة الراس ، لكن مجموع الضرايب اللى كانت بتتلم فى ولاية عمرو ابن العاص اللى بقى والى على مصر كانت 12 مليون دينار بعد ما كانت 20 مليون دينار ايام البيزنطيين . اللى بيلموا الضرايب كانوا موظفين أقباط بيشتغلوا فى كل وظايف دواوين الضرايب ما عدا فى المناصب الكبيره. الاحتلال العربى فى بداياته ما عملش تغييرات كبيره على حياة عامة الشعب القبطى غير انه زاح الاضطهادات الدينيه بالشكل المريع اللى كان الاقباط بيعانوا منها وقت الحكم البيزنطى اللى بزواله اختفى زعماء الملكانيين من مواقع السلطه الدينيه و العسكريه و اتملك الاقباط اراضيهم ، و ضموا كنايسهم و مؤسساتهم للكنيسه المصريه بعد البيزنطيين ما سابوها. عمرو بن العاص كان سمح للبيزنطيين العايشين فى مصر ، اللى بتقول مصادر ان عددهم كان اكتر من 300 الف ، بالخروج من مصر او القعاد فيها بجزيه ففضل معظمهم الخروج فأخد الأقباط ممتلكاتهم على اساس انهم كانوا نهبوها من الأقباط قبل كده.
فى البدايه العرب عاشوا منعزلين عن الاقباط و ماعاشوش فى العاصمه اسكندريه او فى المدن لكن استقروا فى حاميات و بعدين اسسوا الفسطاط فى منطقه رومانيه استراتيجيه مابين المقطم و بابليون. شارك الأقباط مشاركه كبيره فى بنا مدينة الفسطاط وسمح لهم عمرو بن العاص ببنا كنايس فيها و بقت مدينه عامره و عزل سكان ممفيس من الاقباط و راحوا سكنوا فيها جنب اماكن اشغالهم فى الدواويين . الفسطاط دى بقت مركز العرب فى مصر و عن طريق دواوينها العربيه تمت عربنة مصر ببطء بطريقه تدريجيه. اليونانى فضل اللغه الرسميه فى مصر لغاية سنة 706 و فيه دلايل ان اللغه القبطى فضلت مستخدمه فى الكلام حتى فى مدينة الفسطاط نفسها. عملية الاسلمه كانت هى كمان بطيئه و تدريجيه و بدإت ببنا جامع فى الفسطاط اسمه جامع عمرو بن العاص و اتبنت جوامع صغيره فى كل حى من احياء الفسطاط. جامع عمرو بن العاص ماكانش جامع للصلا بس لكن كان كمان مركز لأنشطه اداريه و قضائيه. اسكندريه استمرت تأدى دورها كمينا لكن اكمن الفسطاط كانت على النيل فكانت هى كمان مينا مهمه. عمرو بن العاص جدد و فتح قناة تروجان اللى كانت بتوصل ما بين النيل و البحر الاحمر و بالطريقه دى بقت المراكب بتنقل الغله اللى بيزرعها أقباط مصر فى وادى النيل لجزيرة العرب عن طريق البحر بدل ما تتنقل بالجمال. و بكده مفيش حاجه اتغيرت فى عملية نهب مصر ، بدل الفلوس و الغله ما كانوا بيروحوا قسطنطينيه يملوا خزاين و بطون البيزنطيين بقوا بيروحوا على الجزيره العربيه. العرب سمحوا بدخول قبايل بدويه عربيه للإستقرار فى مصر لعمل توازن نسبى مع سكان مصر الاقباط ، القبايل دى اللى اتعرفوا بإسم العربان اتسببوا فى اضطرابات و مشاكل كتيره فى مصر فى العصور اللاحقه. استمر دور الأقباط الحضارى بيزرعوا و يبنوا و يعمروا و يشقوا قنوات و يبدعوا فى الفنون و المستعمر الأجنبى ياخد منهم ضرايب و الغله اللى بيزرعوها.

رغم ان الاستعمار هو الاستعمار و الاحتلال هو الاحتلال قهر للغير و استغلاله و العيش من عرق جبينه و نهب ارضه بقوة السلاح ، لكن بالنسبه للمصريين فى الظروف دى قضا كان اخف من قضا ، حيث ان للدرجه دى انحدرت حالة المصريين اللى بقوا بيحلموا بإحتلال أجنبى اقل ظلم من احتلال اجنبى تانى. أحوال الاقباط بشكل عام اتحسنت بدرجه كبيره تحت الاحتلال العربى فى عهد ولاية عمرو بن العاص عما كانت عليه وقت الاحتلال البيزنطى. و نهضت الثقافه القبطيه نهضه هايله بعد ما اتطرد البيزنطيين. الاقباط حلوا محل البيزنطيين فى الوظايف ، و فى الاداره المحليه بقت الوظايف تقريباً محتكره عن طريق الاقباط فكان منهم الكتبه و موظفين الضرايب و القضاه المحليين اللى اتعينوا للبت فى قضايا الاقباط حسب شريعتهم فكان ده نوع من الاستقلال المدنى و دى ميزه اتحرم منها الاقباط فى العصر البيزنطى . لكن الاحوال دى ما دامتش طويل بعد عمرو بن العاص و ابتدا التعسف و الضرايب يزيدوا و يرهقوا الاقباط. بيوضح الحال قول الخليفه عثمان بن عفان لعمرو بن العاص بعد ما خلفه عبد الله ابن ابى سرح على ولاية مصر و زود الضرايب فزادت الايرادات: " درت اللقحة بأكثر من ردها الاول " فرد عمرو عليه: " قد أضررتم بولدها " . مصر اقدم بلد فى التاريخ و ام الحضاره اتحولت للقحه على ايد المحتلين. فى فترةولاية ابن ابى سرح انتشر الظلم و الاضطهاد و عم مصر الفقر و القحط و البلا و كرهوه المصريين. فسياسة عمرو بن العاص و معاملته للأقبط انتهت بعد ما ساب ولاية مصر و ابتلت مصر بولاه هدفهم الأوحد هو نهب غلتها و ملى خزاين الخلفا و كمان جيوبهم هما شخصياً من كد و عرق المصريين بأقصى درجه ممكنه حتى لو جاع المصريين ، و كان الأقباط على راس المتضررين من جور و ظلم الولاه و حتى اللى اسلموا و ما حافظوش على لغتهم زى ما عملت شعوب تانيه ما نفعهمش اسلامهم و تخليهم عن لغتهم و فضلوا نهيبه للمحتلين. عاش المصريين سنه ورا سنه فى حضيض الجهل و الفقر و العذاب و فى اواخر القرن تمنتاشر لما طلب باشا عثمانى مناقشة مشايخ مصر فى الرياضيات رفضوا يناقشوه لإنهم ما يعرفوش حاجه عنها فإستغرب الباشا من حالة جهلهم و قال : " المسموع عندنا بالديار الرومية أن مصر منبع الفضائل والعلوم! " .

فى العصر الاموى و العصر العباسى قلت الضرايب اللى دخلت الخزانه بسبب تدهور احوال دفيعة الضرايب المطحونين من جهه ، و بسبب اعتناق اعداد من المصريين للاسلام من جهه تانيه ، فده خلى ولاه ما يشجعوش المصريين على دخول الاسلام و حاولوا كمان انهم يفرضوا ضرايب على اللى أسلموا بحجة ان اسلامهم ضر الخزنه ، و بقوا يعملوا قوانين ضريبيه فيها ظلم كبير على الاقباط عشان يعوضوا النقص ، و منهم فرضوا ضريبة الراس ( الجزيه ) على الكهنه و الأساقفه لكن بمبالغ اعلى بكتير من المبالغ اللى كانوا بينهبوها من عامة الأقباط ، بيتقال انها وصلت ساعات لـ 10.000 دينار مره واحده .

بعد قيام الخلافه الامويه سنة 661 هجم الأمويين على مصر و قتلو الوالى العربى محمد بن أبى بكر الصديق و حرقوه فى جوف حمار ، و بقت مصر ولايه من ولايات الامويين بيعينوا عليها ولاه عرب من طرفهم مهمتهم زى اللى قبلهم كانت بتتلخص فى جمع أكبر مبلغ ممكن من الضرايب و نهب اكبر كميه من الغله. مع بداية القرن التامن ابتدا الاقباط يتمردوا على الوضع ده و فيه اقباط كتير أسلموا عشان يتعتقوا من الضرايب و الغرامات الاضافيه اللى ما كانوش قادرين يدفعوها. فى سنة 706 ، فى عهد الخليفه الوليد بن عبد الملك ، اصدر الوالى الاموى عبد الله بن عبد الملك قرار بإستبدال اللغه القبطى بالعربى فى كل شئون الدوله. القرار ده ما اتنفذش بحذافيره طوالى لكن كان وسيله لإجبار الكتبه المصريين انهم يتقنوا العربى عشان يحتفظوا بوظايفهم ، فى الفتره دى و لوقت طويل الوثايق كانت بتتكتب بالقبطى و بالعربى . فرض اللغه العربى على المصريين كان محنه جديده للمصريين ، فبعد تعريب الدواوين الوالى الاموى قرر انه يلم ضريبة الخراج سنتين مقدم فإتدهورت حالة المصريين اللى بقو يهربو من الارض و يطاردهم العسكر و العربان و يجبروهم على زرع الارض بالقوه. و من ناحيه تانيه انتشار اللغه العربيه بمحتواها الثقافى العربى سبب تقليل عدد المدارس المصريه اللى كانت بتدرس العلوم زى الطب و الرياضيات و الفلك و غيرها و هى مواريث مصريه قديمه لغاية ما انتشر الجهل و سادت الاميه و شويه شويه اختفى العلم فى المجتمع المصرى . 
الخليفه الأموى التامن عمر بن عبد العزيز ( حكم 717-720) فرض ضريبة راس ( جزيه ) على الاقباط الاموات يدفعها قرايبهم الأحياء و الخليفه العاشر هشام بن عبد الملك ( حكم 724-743) زود الضرايب بعد مانصحه والى خراج مصر عبد الله بن الحبحاب بإن مصر تحتمل زياده فى ضريبة الخراج فزود الضريبه قيراط على كل دينار فإنتفض الأقباط فى كور تنوديمى و قربيط و طرابيه و كل الحوف الشرقى فبعتلهم الوالى الاموى الحر بن يوسف جيش يحاربهم قتل اعداد كبيره منهم و بعدها عمت الثوره الصعيد و برضه بعتلهم الوالى وقتها حنظله بن صفوان جيش نزل تقتيل فيهم . استمر النهب و التعسف و الإضطهاد ضد الاقباط طول العصر الاموى و وصل لذروته سنة 750 و استمرت الثورات و الانتفاضات فى نواحى مصر ضد الطغاه المحتلين من اشهر الولاه اللى اتعرفوا بالظلم و الجور كان والى اسمه اسامه بن يزيد و ده فرض على كل مصرى مسافر فى مركب فى النيل انه يدفع ضريبه مقدارها 10 دنانير رسم عبور اتدهورت احوال المصريين فى العصر الأموى و عجز الفلاحين عن تسديد الضرايب المفروضه عليهم و فى سنة 725 ثار الاقباط فى تنديمى و قربيط و الحوف الشرقى فى الوجه البحرى و امتنعوا عن دفع الضرايب فبعتلهم الوالى العسكر فقتلوا منهم اعداد كبيره والى تانى من ولاة الامويين الظلمه كان والى اسمه حنظله و ده ما اكتفاش بضرايب الارض و رووس البنى ادمين ( الجزيه ) لكن فرض كمان ضرايب على رووس الحيوانات و طاح فى المصريين و قطع ايدين الاقباط و غيرهم من اللى بيمتنعوا عن الدفع لغاية ما ثار الاقباط فى الصعيد و طردوا عمال الخراج فبعتلهم حنظله العسكر اللى قتلوا منهم اعداد كبيره و استمر حنظله ده فى اعماله الاجراميه لغاية ما الخليفه هشام بن عبد الملك ما عزله قبل الثوره ماتعم مصر كلها . بموت الخليفه هشام بن عبد الملك اتقهقرت الدوله الامويه و اتضاعفت المظالم فى مصر. فى الفتره مابين 739 و 773 ثار الاقباط خمس مرات الثورات دى ما كانتش مقصوره على الاقباط بس لكن كان كمان بيشارك فيها المسلمين المطحونين مع الاقباط ، علاقة المصريين الاقباط و المصريين المسلمين ما كانتش وحشه و كانوا بيتعاملوا مع بعض بطريقه كويسه و التعصب ما بينهم و ما بين بعض ما كانش لسه انتشر . و من المصايب الاضافيه اللى حلت بمصر فى الفتره دى كان نزول العسكر البيزنطى فى دمياط و قتلهم اعداد كبيره من المصريين فيها و فى القرى اللى نواحيها ، النهيبه البيزنطيين كان فى ظنهم ان مصر ملكهم مش ملك النهيبه العرب و كانوا بيحلموا بإستعادتها عشان ينعموا هما بضرايبها و غلتها. الأمويين استمروا على سياسة ملى مصر بقبايل العربان و فى عصرهم اتدفقت أعداد كبيره من العربان على مصر. فيه من العربان دول اشتغلو فى الزراعه و اتعرضو هما نفسهم للنهب فشاركو فى ثورات ضد الحكم الأموى .

فى سنة 750 فى وقت ولاية عبد الملك بن مروان وقت ما كان ابوه مروان الحمار مشغول فى الشام فى محاربة ابو العباس السفاح ، إبتدا يضطهد الاقباط فى مصر فثاروا و قتلوا عمال الخراج فى البشمور فى الدقهليه و قاوموه فى برارى الدلتا و بحيراتها فى المنزله و دمياط و انتصر الاقباط على عساكره مرتين بقيادة مينا بن بقيره ، و فى الغضون دى وصل مصر مروان الهربان من ابو العباس فهجم عليهم و غلبهم فهربوا على قراهم و اتحصنوا فيها فحاصرهم و شنوا هما عليه حرب عصابات بالليل لغاية ما اضطروه انه ينسحب. و وصل ابو العباس مصر و وقف الاقباط فى صفه فهرب مروان على الصعيد و نهب قرى و هدم كنايس و رفض اقباط طخا فى المنيا انهم يدفعوا الخراج فبعت لهم عسكر استباحوا دمهم و دمروا كنايسهم و اعتدوا على الاديره. لما رجع مروان على الفسطاط لقى جيش ابو العباس عندها فراح مولع نار فى الفسطاط و حرق مبانيها و عانى الاقباط معاناه كبيره لغاية ما انتصر ابو العباس و قتل مروان الحمار و بكده انتهت الخلافه الامويه فى الشام و حلت محلها الخلافه العباسيه فى بغداد.

فضلت مصر البقره الحلوب للمستعمرين. فى بدايات العصر العباسى اتحسنت احوال الاقباط عما كانت عليه ايام الامويين اللى ارهقوهم بالمظالم و الضرايب و السبب فى كده ان الاقباط أيدوا ابو العباس السفاح ضد مروان الحمار و ساعدوه لغاية ما جاب اجله ، و عاهدهم السفاح على انه حا يكون عادل معاهم فإرتاح الأقباط شويه لغاية ما عادت ريما لعادتها القديمه و بدأ الإضطهاد العباسى و معاه ثورات الأقباط ، اخر ثورات الأقباط فى العصر العباسى كانت سنة 813 فى عهد الخليفه المأمون و اتعرفت بإسم " ثورة البشموريين " ، و دى ثوره امتدت لنواحى كتيره فى مصر ، فراح المأمون على مصر عشان يقضى عليها بنفسه و شاف الحاله الضنك اللى كانت فيها مصر و بيتقال انه عاتب الوالى و قاله : " حملتم الناس ما لا يطيقون " ، و قدر انه يخمد الثوره بإستخدام القهر و الملاينه ، و من اعماله فى مصر اللى قضى فيها حوالى شهرين اضافه لإنه اعتقل و قتل اعداد من الأقباط و سبى ستاتهم و عيالهم انه عمل فتحه فى الهرم عشان يدور على دهب و كنوز مصر. و دى كانت اخر ثورات الأقباط الكبيره اللى انهكهم الاضطهاد و التعسف و من وقتها بدئت اعدادهم تقل بعد ما دخل الاسلام منهم حوالى ربعهم و على القرن التاسع كان الأقباط بقوا اقليه فى مصر ، و زاحت اللغه العربيه اللغه اليونانيه عن دواوين الدوله و بدئت كمان تاخد مكان اللغه القبطيه فى المعاملات بين الناس ، و على القرن الحداشر ظهرت قواميس قبطى - عربى و ظهرت كتب قواعد النحو القبطى بالعربى من تأليف كتاب أقباط اساميهم بقى شكلها عربى ، و بكده اتعربت و اتأسلمت مصر و بقى المصريين طايفتين ، أقباط حيث ان المسيحيين المصريين بقوا بيتسموا كده ، و مسلمين. لكن ده ما نهاش الثقافه القبطيه اللى استمرت رغم كل المحن اللى حلت بمصر.

لما استولى عمرو بن العاص على مصر جبى ضرايب قدرها 12 مليون دينار ، الوالى اللى خلفه عبد الله بن سعد لم 14 مليون و الظاهر انه اكتنز جزء من الجبايه لحسابه الخاص ، لكن بعد كده بدأ المبلغ يقل فمعداش 3 مليون فى فتره ولاة العباسيين ، بيقول المفريزى " وانحط خراج مصر بعدهما (عمرو و ابن سعد ) لنمو الفساد مع الزمان وسريان الخراب فى اكثر الارض " . سبب الخراب اللى عم ان مصر و المصريين اتدهورت حالتهم بشكل مريع بسبب قلة الزراعه و كساد التجاره و موت اعداد كبيره من المصريين بسبب الاوبئه و قتلهم على ايدين الولاه الفاسدين الظلمه و طبعاً بسبب قلة المبالغ المنهوبه من الاقباط على شكل ضريبة راس ( جزيه ) و غرامات بعد ما ماتت و اسلمت اعداد كبيره منهم بالرضا و بالإضطرار للهروب من الضرايب و القمع. فى زمن عمرو بن العاص عدد الاقباط اللى كانوا بيدفعوا ضرايب كان 8 مليون بعد كده فضل العدد ينزل و ينزل فبقى 6 مليون و بعدين بقى 5 مليون و بعدين نزل اكتر . لما ما قدرش الوالى محفوظ بن سليمان انه يجمع لخزنة الخليفه أكتر من 300 الف دينار بعت الخليفه من بغداد ناس قبضوا عليه و ودوه بغداد و هو مقيد بالحديد. الخليفه كان بيحط مبلغ للولاه لازم يحققوه و عشان كده كان بيعملوا كل ما فى وسعهم من المظالم عشان يحققوا للخليفه طلبه. اخر ولاة العباسيين قبل احمد بن طولون كان احمد محمد بن المدبر ، ابن المدبر ده عمل مظالم كتيره و اتفنن فى عمل انواع جديده من الضرايب كان منها ضريبه على العشب اللى بتاكله بهايم الفلاحين و سماها " خراج المراعى " ، و ضريبه على السمك اللى بيصطادوه الصيادين و سماها " خراج المصايد " و ضاف ضريبه اسمها " الخراج الهلالى " فرضها على كل المحاصيل الزراعيه و المنتجات الصناعيه و الأملاك و كان بيحصلها ظلماً و عدواناً مع ضريبة الارض ( الخراج ). رغم كده كل اللى قدر يجمعه من جيوب المصريين كان مبلغ 800 الف دينار إكمن الناس هلكت و هربت و سابت رزقها و اكل عيشها فملقاش ناس كتيره ينهب فلوسهم و بقت " اللقحه" مش قادره تجيب اكتر من كده و " قد ال امرها ( مصر ) الى الخراب من يومئذ " على حد قول ابن إياس . ابن المدبر ده كان اخر ولاة العباسيه فى مصر قبل ما يبعت الخليفه حد يقدر يدبر أحسن لكن لسؤ بخته بعت احمد بن طولون اللى استقل بمصر.
الحكم العباسى فى مصر كان اخر عصور الاستعمار الخارجى و نهاية الحكم العربى فى مصر لغاية سنة 1517. نهاية الحكم العباسى فى مصر كان نهاية الحكم العربى ، من الوقت ده ما حكمش مصر عرب ، صحيح حكام مصر فى الفتره مابين قيام الدوله الطولونيه (868) و سقوط الدوله المملوكيه (1517) ما كانوش حكام من اصول مصريه لكن مصر فى عهودهم كانت دوله مستقله و بقى من ضمن حكامها ملوك و سلاطين كانت مصر بتعتبر بلدهم ، اتولدوا و عاشوا و اتدفنوا فيها من أمثال اعظم حكامها من العصر الفرعونى الناصر محمد بن قلاوون ، و ما عادتش غلتها بتتنهب و تتعبى فى مراكب رايحه على عاصمة الامبراطور او الخليفه ، و لا بيدفع اهلها ضرايب خراج و راس لملى خزنة ملك او خليفه اجنبى عايش بره مصر. التحول ده كان ليه نتايجه و انعكاساته على الأقباط اللى انهكهم حكم ظالم لمدة متين سنه.

استمرت عملية نهب مصر و اضطهاد الأقباط لغاية ما انكشح الحكم العباسى من مصر. بدأت عصور استقلال مصر سنة 870 بعد مااقتطع قائد الجيش احمد بن طولون مصر من الخلافه العباسيه و استقل بيها و بنى عاصمته " القطائع ". احمد بن طولون ماكانش عربى و بيعتبر اول حاكم غير عربى بحكم مصر من بعد احتلال العرب لمصر و كات استقلاله بمصر نهاية للحكم العربى لمصر و من وقتها ماحكمش العرب مصر تانى. مصر فى العصر الطولونى بقت دوله متحضره و طوالى خفف ابن طولون الضرايب اللى كان بينهبها الخليفه العباسى فى بغداد من المصريين ، و ساوى ما بين المسلمين و الأقباط فى دفع الضرايب. و لغى المكوس الزياده اللى فرضها ابن المدبر مع ضريبة الارض ( الخراج ). رغم ان ابن طولون لغى ضرايب كتيره لكن خراج مصر ارتفع فى عهده لـ 4 مليون دينار بعد ما كان 800 الف فى ولاية ابن المدبر. اتحسنت احوال الاقباط و بقية المصريين فى عهد احمد بن طولون و اشتغلوا فى دواوين الضرايب و الوظايف الاداريه و اشرفوا على المشاريع العمرانيه و بنا الكبارى و القناطر و المشروعات الزراعيه اللى عملها ابن طولون و ده انعكس عليهم و على مصر كلها بطريقه ايجابيه فزادت دخولهم و بنوا بيوت كبيره و كنايس و جناين و ازدهرت مصر و زاد دخلها. المصريين عاشو فى هدؤ ماشافوهوش من وقت نهاية الدوله البطلميه و وقوعهم تحت احتلالات اجنبيه. جامع ابن طولون بناه المهندس القبطى ابن كاتب الفرغانى و هو تحفه معماريه نادره بتصميم فريد من نوعه لفت انظار الباحثين. احمد بن طولون طلب فى عياه الاخير من شيوخ المسلمين و القساوسه الاقباط انهم يرفعوا المصاحف و الاناجيل و يدعوا له ، و بعد ما اتوفى حكم ابنه خمارويه اللى كان بيحب الاقباط و كان مصاحب الانبا باخوم اسقف طحا و رهبان اقباط فى القصير و كان بيزور الكنايس و الاديره. خمارويه لغى الجزيه عن الأقباط و اداهم صك بكده. استقلال مصر كان معناه استقلال مسلمين و اقباط مصر و وقف عمليات نهب مصر وسكانها ، فعاشوا الاتنين فى دوله متحضره من غير مشاكل و صراعات و ثورات. بيقول المؤرخ و المستشرق الفرنساوى جاستون فييت Gaston Wiet ان التاريخ الحقيقى لمصر المستقله بعد ما استولى عليها العرب بدأ بعصر احمد بن طولون. فى العصر الطولونى عاشت مصر عصر مذدهر و خلاها احمد بن طولون دوله قويه و متحضره و انتشر الرخاء و قلت الضرايب على المصريين و زادت الموارد و العمران.

فضل الوضع على كده و مصر المستقله المتحضره عايشه فى سلام و امان لغاية سنة 904 لما بعت الخليفه العباسى المكتفى بالله جيش بقيادة محمد بن سليمان عشان يستولى على مصر و يرجعها للحكم العربى من تانى ، فدخلها الجيش العباسى و حرق مدينة القطائع و سواها بالارض و نهب العسكر البيوت و قتلوا اعداد كبيره من المصريين مسلمين على اقباط و اغتصبوا الستات و ارتكبوا جرايم مهوله ، و بالطريقه الوحشيه دى رجعت مصر لحكم بنى عباس و معاه الضرايب و الجزيه و النهب. الحكم العباسى ما استمرش مده طويله بعد تدمير الدوله الطولونيه ففى سنة 934 استقل محمد الاخشيد بمصر واستمرت الدوله الاخشيديه لسنة 968. الدوله الاخشيديه حكمت 34 سنه بس من 934 ل 968 ، و ما كانتش دوله مستقله بالكامل زى الدوله الطولونيه فاستمر تدفق فلوس مصر لخزانة الخليفه البغدادى لترضيته و بطبيعة الحال الفلوس دى كانت من عرق و كد المصريين اللى بدت احوالهم تتدهور من تانى. فى الفتره دى عانى الاقباط مع معاناة مصر الاقتصاديه. و فى الفتره دى عاش مؤرخ قبطى اسمه سعد الله بن جرجس اتعثر له فى القرن السبعتاشر على مخطوط عن تاريخ الكنايس و الاديره فى مصر اتطبع ككتاب و ده بيبين ان الاقباط كان ليهم نشاط ادبى فى الفتره دى.

فى سنة 969 استولى الفاطميين على مصر. الفاطميين كانوا اسره شيعيه من شمال غرب افريقيا. استقل الفاطميين بمصر و اسسوا مدينة القاهره ، و صاب العباسيه فى بغداد و الامويين اللى كانوا لسه فى الاندلس حاله وحشه من الذعر و الغيظ ، و طلع الخليفه العباسى بيان وصف فيه الفاطميين بإنهم " فساق زنادقة ملحدون " زى العاده لما بيتزنقوا ، و شنوا عليهم حمله دعائيه فظيعه. الفاطميين لما استقلوا بمصر كانت احوالها كويسه بسبب الاصلاحات اللى كان عملها الطولونيين فيها. بدأ الفاطميين بدايه كويسه فى عهود اول خلفائهم فى مصر المعز لدين الله لكن المعز منع عادة رش المايه على الناس فى الشوارع و توليع نار بالليل فى عيد النيروز القبطى ، و منع ركوب الناس فى المراكب و حط خيام على شط النيل فى ليلة عيد الغطاس ، و من بعده ابنه العزيز بالله مشى هو كمان على السياسه الطولونيه و عاملوا الاقباط معامله كويسه و استمر الاقباط يشتغلوا فى دواوين الدوله و اتعين اقباط كتير فى مناصب عاليه فى الدوله و اخدوا ألقاب كان منهم قزمان بن مينا ( ابو اليُمن ) اللى اتعين فى منصب نايب الخليفه الفاطمى فى الشام ، و عيسى بن بسطوروس امين الخزانة. العزيز بالله اللى اتجوز ست مسيحيه ملكانيه اعفى الاقباط من ضرايب كتيره و سمح للبطريرك بترميم الكنايس القديمه و بنا كنايس جديده و بيتقال انه سمح لناس كتيره كانوا اسلموا بالرجوع للمسيحيه من غير مشاكل. ازدهر كمان الفن القبطى فى الفتره دى و ابدع الحرفيين و الفنانيين الاقباط فى صناعة الجواهر و الرسم و صناعة القزاز الملون و الخياطه و الصباغه و الهندسه و العماره و فى حاجات غيرها كتيره اثارها لسه موجوده فى كنايس و جوامع القاهره و فى المتاحف. و ظهر دكاتره كبار و كتاب. اتحسنت حالة طبقه من الاقباط بدرجه كبيره فى الفتره دى فبنوا سرايات و اشتروا عبيد و جوارى و بقوا يعملوا حفلات و ليالى ملاح و عاشوا فى بحبوحه لدرجة ان فيهم نسيوا التقاليد القبطيه فبقوا عندهم محظيات و بيمارسوا " التسرى " ، و فيه منهم نسيوا معاناة اهلهم من الأقباط فبقوا يتكوا عليهم بالضرايب و الغرامات و غيرهم دخلوا فى منافسات و صراعات ما بينهم و ما بين بعض على الوظايف. البابا إفرام السريانى المعروف بـ " إبن زرعه " (975-978) اللى ما عجبهوش موضع تسرى الأقباط بالمحظيات حاول ينصح و يصلح حال الأقباط اللى بيعملوه ، لكن اتقال ان قبطى من الغاويين التسرى اسمه " ابو السرور " سمه فمات و خلى كرسى الكرازه المرقسيه لمدة ست تشهر لغاية ما قعد عليه الأنبا فيلوثاؤس (979-1003) اللى غض نظره عن موضوع المحظيات و ما حاولش ينصح او يتدخل. من الشخصيات القبطيه الكبيره اللى عاشت فى الفتره دى كان العلامه " ساويرس بن المقفع " (اتوفى 987) أسقف الأشمونيين و مؤلف الكتاب المهم " تاريخ بطاركة كنيسة الاسكندرية القبطية ". اضافه لساويرس ابن المقفع الفتره دى شافت انشطه فكريه قبطيه عن طريق البطاركه نفسهم و عن طريق مصلحين زى ابو ياسر بن قسطل و الكاتب مقار بن القنبر.

الحاكم بأمر الله
بعد ما اتوفى العزيز بالله حكم ابنه المنصور الملقب " الحاكم بأمر الله " اللى كان خلفه من ست مسيحيه روسيه . الحاكم ده بدأ حكمه بدايه كويسه و كان مهتم بالعلم و المعرفه و بيحب يناقش العلما و المفكرين و من اعماله الحضاريه فى مصر بناه لمكتبه ضخمه سماها دار الحكمه و فى عهده ظهر كتاب " تاريخ البطارقة " لساويرس ابن المقفع. ازدهرت الحياه فى مصر فى بداية حكم الحاكم ، لكن فجاءه لسبب مش مفهوم اتحولت شخصيته زى جاله لُطف و بقى يصدر احكام غريبه كان منها منع اكل و بيع الملوخيه و الترمس و الجرجير و العنب و الزبيب و الجبنه و السمك اللى مالهوش قشر و لعب الشطرنج ، و منع خروج الستات من البيوت ، و امر بقتل الكلاب ، و فوق كده نزل تقتيل فى العلما و رجال الدوله و أكابرها لأسباب مش معروفه ، و امر بهدم كنيسة القبر المقدس فى القدس وقال : " فليصير طولها عرضاً و سقفها ارضاً " ، و ده كان قرار خطير جداً استخدمه الصليبيين بعد كده فى الترويج لشن الحروب الصليبيه.

اتدهورت احوال مصر و اتلخبطت و عمها الغلا و الوبا ، و اكتوى كل المصريين بتصرفات الحاكم و مظالمه و مع ان ابوه كان مسلم و امه مسيحيه ماعتقش لا المسلمين و لا المسيحيين ، لكن بالنسبه للأقباط ضحاياه من الموظفين الكبار كان منهم رئيس الديوان ابو العلاء فهد بن ابراهيم ، و غبريال بن نجاح اللى امر بجلده الف جلده لغاية ما مات لإنه رفض إنه يسلم و يتعين وزير ، و عيسى بن نسطورس امين خزنة الدوله فى عهد العزيز بالله ، و بعد ما قتله عين ابنه " زرعه " مكانه. معظم الموظفين دول اتقتلوا بسبب دسايس و تهم صدقها الحاكم. لكن بالنسبه لعامة الأقباط فرض عليهم لبس عمم سودا ( عمم اعدائه العباسيين ) و تعليق صلبان خشب كبيره فى رقابيهم ، و حرج عليهم ركوب الحصنه ، و منعهم من شرا العبيد و الجوارى و استخدام مسلمين كخدامين ، و طردهم من الوظايف العامه ، و امر بهد الكنايس فى مدينة مصر و القاهره و سمح بنهبها ، و قبض على قسسه و قتل اعداد منهم و اتبع اللى هربوا على الاديره ، و قبض على البطريرك زكريا (دخريس) (1004-1032) و سجنه ، و اكره الاقباط على الاسلام و بعدين سمحلهم بالرجوع للمسيحيه و بنا الكنايس اللى اتهدت ، و بعدين طلع فى دماغه انه يطرد كل المسيحيين من مصر و يرحلهم لبيزنطه فإتخض الأقباط بسبب العداوه اللى كانت بينهم و بين البيزنطيين فإترجوه انه مايعملش فيهم العمله السوده دى فوافق و عفا عن المسيحيين و مارحلش حد على بيزنطه ، و منع الاحتفال بعيد الغطاس و حد الشعانين مع انه كان بيشارك فى الأعياد المسيحيه اللى كانت اعياد لكل المصريين وقتها و كان له طبيب خاص قبطى اسمه يعقوب بن نسطاس ، و بعدين فى اخر ايامه بقى يروح دير فى صحرة حلوان ( اسمه دلوقتى دير العريان ) و يقعد هناك يناقش الرهبان اللى اقنعوه بفتح الكنايس و بنا اللى اتهد منها و اطلاق سراح البطريرك زكريا ، فسمح ببنا الكنايس و اطلق سراح البطريرك. و بعدين اعتنق الدرزيه و اعلن انه تجسيد إلاهى على الارض ، و فى الاخر خرج و ما رجعش و اختفى فى ظروف غامضه سنة 1021 بعد ما شيب الأقباط و كل المصريين و خلفه ابنه ابو الحسن الملقب بالظاهر بالله.

الاحوال هديت فى عهد الظاهر بالله و انتهى عصر الاضطهاد و رجعت الحريه الدينيه لمصر و اتعمرت الكنايس اللى اتهدت و اتعاد بنا كنيسة القبر المقدس فى القدس من تانى و رجعت الاحتفالات القبطيه زى ما كانت و كانت الدوله بتشارك فيها و كل المصريين بغض النظر عن ديانتهم و حس الأقباط بالإطمئنان. لكن الفاطميين فرضوا ضرايب راس ( جزيه ) على القسسه و رجال الدين بتوع الكنيسه القبطيه يدفعها عنهم البطريريك فكان البطريك بيحصلها من عامة الأقباط عشان يسددها و بكده عامة الاقباط اكتووا بدفع ضرايبهم و فوقيها ضرايب القسسه كمان. فى الفتره دى اتنقل مقر البطريركيه القبطيه من اسكندريه لمدينة دمرو ( فى محافظة الغربيه ) اللى وصفها الكاتب ساويرس ابن المقفع بإنها " القسطنطينيه التانيه " و بعدين اتنقل المقر للقاهره جنب مقر حكم الخلفا و تحت حمايتهم و كل ده حصل فى عهد البابا كرستودولوس (خرسطوذولس) (1046-1077) و بعدين خلفه البابا كيرلس التانى (1078-1092) اتنقل لمقر جديد فى كنيسة القديس ميخائيل فى جزيرة الروضه جنب مصر القديمه .

بعد وفاة العزيز بالله خلفه ابنه المستنصر بالله و فى عهده لعب البطريرك ميخائيل التانى ( الحبيس ) (1092-1102) دور دبلوماسى كبير فى العلاقات ما بين مصر و الحبشه. ففى الايام دى شحت ماية النيل وقلت و عم القحط نواحى مصر بسبب بنا الأحباش سدود على النيل فى بلادهم منعت تدفق مايته على مصر ، فبعت المستنصر البطريرك ميخائيل على الحبشه و معاه هدايا للنجاشى حاكم الحبش. و اتكلم البطريرك مع النجاشى فوافق على فتح سد كان بيمنع تدفق ماية النيل و اتحسنت العلاقات مابين مصر و الحبشه و اتدفقت ماية النيل بالخير على مصر. لكن فى الايام دى كان فيه متعصبين مش راضيهم احوال الأقباط الكويسه و وجودهم فى مناصب كبيره فى الدوله. من المتعصبين دول كان وزير اسمه محمد البازورى و قاضى فى اسكندريه اسمه عبد الوهاب ابو الحسن قعدوا يحرضوا الناس على كراهية الأقباط زى عادة المتعصبين ، لكن اكمن الناس اياميها كانوا مشغولين فى همومهم بسبب القحط و الوبا ما حدش منهم أخد بكلامهم ، فإتغاظ الوزير فراح قابض على البطريرك و عدد من الأساقفه من الوجه البحرى و بعتهم بتهم باطله على القاهره ، فلما شاف الخليفه المستنصر انهم مظلومين و متكاد ليهم طيب بخاطرهم و سابهم ، فإتغاظ الوزير البازورى و امر بقفل كل كنايس مصر بتاعة الأقباط اليعاقبه و المسيحيين الملكانيين ، فإتنكد المسيحيين و ثاروا و اتجمهروا ، و لما لقى الخليفه ان الاضطرابات حا تعم مصر بسبب كيد الوزير و اعماله الاستبداديه قبض عليه و نفاه على تنيس فى بحيرة المنزله و بعد شويه امر بقتله بعد ما اتضح له انه بيهيج و بيحرض المسلمين على الاقباط و ان بسببه حاتقوم فتنه دينيه كبيره فى البلد .

ابتدت تحصل مشاكل و اضطرابات فى مصر و بقت مقاليد الحكم الفاطمى فى ايد وزرا كبار. من الوزرا دول كان بدر الدين الجمالى اللى استدعاه المستنصر عشان يوضب احوال مصر. بدر الدين الجمالى كان فى الاصل راجل مسيحى من اصول ارمنليه و سمح لأعداد كبيره من الارمن من الهجره على مصر فعاشوا فيها من التجاره و الصناعه. بدر الدين الجمالى منح الأقباط مزايا كتيره و كلفهم بتنظيم الدواوين بشكل جديد و طلب منهم ظبط الحسابات و تحصيل الضرايب ، و لعب الاقباط ادوار دبلوماسيه مهمه لتحسين علاقات مصر بالنوبه ( السودان ) و الحبشه بإشراف بطريرك الأقباط. بدر الدين الجمالى بنى اسوار لحماية مدينة مصر و القاهره و اتولى بناها مهندس رياضى قبطى اسمه يوحنا الراهب. فى الفتره دى حصلت مشاكل جوه الكنيسه القبطيه نفسها فإتدخل بدر الدين الجمالى و اتحلت المشاكل عن طريق مجمع دينى امر هو بنفسه بعقده.
فى بقيةالعصر الفاطمى اتدهورت الاحوال فى مصر بسبب انهيار الاقتصاد و انتشار الاوبئه و حصلت فوضى فى القصر الفاطمى نفسه بعد ما حصلت اشتباكات ما بين حرس الخليفه الاتراك و السودانيين و ضاعت هيبة الدوله. و استولى النورمان على سيسيليا (1091) و السلاجقه الترك حلفا الخليفه العباسى استولوا على دمشق و مدن فى الشام ، و بعدين قامت الحروب الصليبيه بعد ما دشنها بابا الكاتوليك اوربان التانى سنة 1095 فهجمت جحافل الصليبيين على الشرق الاوسط و استولت على القدس (1099) و مدن تانيه فى اسيا الصغرى و الشام و اسست مملكة بيت المقدس ، و ده فى الوقت اللى كانت فيه الخلافه الفاطميه عماله تضعف و تقل هيبيتها لغاية ما انتهى امرها سنة 1171 بعد ما غدر صلاح الدين الأيوبى بالخليفه العاضد لدین‌ الله و زاحه عن العرش و اتسلطن هو على مصر ، و بكده سقطت الدوله الفاطميه الشيعيه و قامت الدوله الايوبيه الحليفه للخليفه العباسى السنى فى بغداد ، ودخلت مصر فى معمعة الحروب الصليبيه ، و بطبيعة الحال كان للحروب دى اثر على حياة الأقباط حيث إن الصليبيين كانوا مسيحيين رافعين الصلبان بغض النظر عن كونهم كاتوليك متحالفين مع البيزنطيين و فى خلاف لاهوتى كبير مع الكنيسه القبطيه و بيعادوا الاقباط و بيعتبروهم مهرطقين و خارجين عن المسيحيه. المسلمين بصفه عامه ما كانش عندهم علم بالمواضيع دى نتيجه للجهل المتفشى و لضياع تاريخ مصر القبطى قبل سنة 640 و انحساره عند الأقباط اللى هما كمان كان ضاع منهم قبل كده تاريخ مصر القديم قبل مار مرقس. الحروب الصليبيه خلت الأقباط فى موقف وحش من غير ما يكون ليهم دخل بالموضوع و كانت تحدى تاريخى خطير و جديد اتفرض عليهم.

رغم زوال الدوله الفاطميه اللى كانت مصر فى عصرها دوله مستقله ، فضلت مصر بلد مستقله لحوالى تلت قرون و نص على امتداد العصر الايوبى ( 1169-1250) و العصر المملوكى (1250-1517). الأقباط فى الفتره الفاطميه كان فيهم كتير بيشتغلوا فى دواوين الدوله ، و من ضمن الدواوين دى كانت دواوين الضرايب ، فكان الاقباط مسئولين عن جمع الضرايب اللى بتفرضها السلطات الفاطميه على المصريين، و ده خلق نوع من العداء ضد الاقباط بوصفهم موظفين الدوله اللى بيجبوا الضرايب. فى الظروف دى حاول الفاطميين انهم يستبدلوا الاقباط بمسلمين فى الوظيفه دى المكروهه من عامة الناس لكن ما قدروش إكمن الاقباط كان عندهم خبرات كبيره فى الوظايف الماليه. لما الصليبيين هجموا على الشام و استولوا على بيت المقدس و بقوا مصدر تهديد لمصر زود الفاطميين الضرايب على الناس بسبب التكاليف العسكريه فى الشام. من ناحيه تانيه ، إكمن الصليبيين كانوا مسيحيين و الأقباط كانوا مسيحيين و الاتنين شعارهم الصليب اختلط الموضوع فى دماغ السلطات الفاطميه و بقت تراقب تصرفات الاقباط. الاقباط بطبيعة الحال ماكانلهمش علاقه بالصليبيين الكاتوليك اللى بعد ما استولوا على بيت المقدس منعوا الاقباط من زيارته و زيارة كنيسة القبر المقدس لإنهم كانوا بيعادوهم و بيعتبروهم منشقين ، مع ان على مر التاريخ كنيسة أقباط مصر عمرها ماكانت تابعه لكنيسة روما الكاتوليكيه و لا عمر ماكان بابا روما بطريرك الأقباط عشان ينشقوا عنها ، لكن الصليبيين كانوا معروفين بالتعصب الفظيع و كانوا بيضطهدوا كل اللى يخالف مذهبهم و كانوا بيحاربوا بضراوه كمان مسيحيين فى اوروبا نفسها كانوا بيعتبروهم مهرطقين لإختلاف افكارهم و مذاهبهم.

بعد ما استولى صلاح الدين على الحكم فى مصر افتتح عهده بطرد الموظفين الأقباط من الدواوين . و فرض على الاقباط لبس خاص بيهم و منعهم من ركوب الحصنه و اتدهورت احوال الأقباط لدرجة ان فيهم بقوا يتنازلوا عن اراضيهم فى الارياف لمسئولين كبار فى الدوله عشان يحموهم و غيرهم اضطروا يسلموا عشان يحتفظوا بمناصبهم و منهم كان زكريا بن مماتى اللى اسلم هو و كل عيلته و غير اسمه عشان يحتفظ بمنصبه كمسئول فى ديوان الحرب و بعدين كوزير للماليه فى فتره لاحقه. ابن مماتى ده عاصر اخر الخلفا الفاطميين و عاصر صلاح الدين و كان شاعر و كاتب مميز وساب للتاريخ اقدم سجلات الدواوين فى العصور الوسطى فى مصر. بدأ صلاح الدين يبنى قلعته فى القاهره و اللى بنوها كانوا اتنين مهندسين أقباط هما ابو منصور و ابو مشكور و بنا اسوار القاهره بحجاره من اهرامات و معابد مصريه قديمه فضيع جزء من تراث مصر القديم. و هدم كاتدرائية القديس مرقص فى اسكندريه لكن لأسباب عسكريه مش دينيه ، و بعت حملات عسكريه للصعيد هاجمت مدن و قرى الأقباط و هدت دير القديس سمعان فى اسوان سنة 1173 و إتاسرت اعداد من الأقباط فى الصعيد كان منهم أسقف ، و بيتقال انهم اتباعوا كعبيد ، و اتخربت مدينة قفط. لكن الملاحظ ان صلاح الدين بعد ما انتصر فى معركة حطين على الصليبيين (1187) و اخد بيت المقدس بقى يعامل الأقباط بطريقه كويسه وما بقاش متشدد معاهم بالمنظر الوحش اللى بدا بيه عهده فإداهم دير جنب كنيسة القبر المقدس فى القدس لسه لغاية النهارده تابع للكنيسه القبطيه ، و رجع الاقباط اللى فصلهم من الدواوين لمناصبهم زى ما كانوا ، و رجع للأقباط الثروات اللى صادرها منهم قبل الحرب ، و عين قبطى اسمه صفى الدوله بن أبى المعلى الملقب " ابن شرفى " سكرتير خاص ليه .

مع مرور الايام زادت شراسة الحروب الصليبيه إكمن الصليبيين بقوا عايزين يستردوا بيت المقدس اللى طارت من ايديهم و بقت مصر فى حد ذاتها هدف ليهم بحكم انها مركز القوه فى المنطقه، و فى عهد السلطان الايوبى العادل سيف الدين اتعين قبطى اسمه ابن الميقات المعروف بـ " صفى الدين " وزير للحرب. و لما استولى الصليبيين على دمياط سنة 1218 وقت الحمله الصليبيه الخامسه اضطهدوا الأقباط اللى كانوا فى المدينه اضطهاد كبير من غير ما يهمهم انهم مسيحيين. لكن بطبيعة الحال الحروب الصليبيه ما وقفتش الحياه فى مصر و بالنسبه للأقباط ما اتوقفش عطائهم العلمى و الثقافى فى المجتمع ، و فى نفس الوقت فضلوا يدافعوا عن هويتهم و ثقافتهم المميزه فظهرت كتب للأجروميه القبطيه و قواميس قبطيه و فتحوا مدارس ملحقه بالكنايس اتحطت فيها مخطوطات قبطيه عشان تساعد التلاميذ. من مشاهير الأقباط فى الفتره دى كانت عيلة " ولاد العسال " المثقفه. ولاد العسال دول كانوا بيتقنوا القبطى و اليونانى و العربى ، و ليهم بيتنسب " الخط السعدى " ، و فيه تلاته منهم وصلوا لمناصب كبيره فى الدوله الايوبيه.

فى نص القرن التلتاشر هاجم الصليبيين مصر فى حمله ضخمه قادها لويس التاسع ملك فرنسا بنفسه و اتعرفت بالحمله الصليبيه السابعه. الصليبيين احتلوا دمياط و حاولوا يوصلوا للقاهره لكن انهزموا فى المنصوره و اتأسر الملك لويس نفسه فى فارسكور. معركة المنصوره كانت معركه شعبيه خاضها المماليك و المتطوعين المصريين اللى راحوا المنصوره يدافعوا عن بلدهم من كل نواحى مصر. الأقباط شاركوا فى المعركه دى و حاربوا فى صف المسلمين ضد الصليبيين فكان الانتصار لكل المصريين . على امتداد تاريخ الحروب الصليبيه عمر ما قبطى انضم للصليبيين بحجة انهم مسيحيين او أى حجه تانيه و ساهم الاقباط فى القتال بأرواحهم و اموالهم.

بعد وفاة الملك الصالح ايوب اخر سلاطين الدوله الأيوبيه فى مصر وقت الحمله الصليبيه السابعه مسك المماليك الحكم فى مصر و قامت الدوله المملوكيه. حاجه مهمه جداً حصلت فى مصر فى الفتره دى كان قعاد واحده ست على عرش مصر هى شجر الدر و دى كانت اول ملكه تحكم مصر من ايام كليوباترا السابعه. مسك المماليك للحكم فى مصر و تنصيب واحده ست سلطانه على مصر كان تحول ضخم. شجر الدر ما اتنصبتش سلطانه من فراغ لكن نتيجه لجهودها الجباره اللى عملتها وقت الحمله الصليبيه السابعه لحماية مصر بعد ما اتوفى جوزها الصالح أيوب و الصليبيين محتلين دمياط و عايزين يحتلوا كل مصر. تحت ضغوط من بره مصر من الايوبيين فى الشام و الخليفه العباسى فى بغداد و اكمن المماليك كانوا عايزين يثبتوا نفسهم فى الحكم و مش عايزين مشاكل اضطرت شجرة الدر انها تتجوز أتابك الجيش المصرى عز الدين أيبك و تتنازل له عن العرش و تحكم معاه. تطور كبير حصل مع سلطنة عز الدين ايبك كان تعيين اول وزير قبطى فى مصر هو شرف الدين الفائزى.

تنصيب ست سلطانه على مصر و تعين وزير قبطى فى الدوله كانوا تطور اجتماعى كبير حصل فى مصر. تطور مهم تانى كان ان نظام الحكم المملوكى ما كانش نظام وراثى زى ماكان الحال فى الممالك التانيه و ده كان تطور كبير على مستوى العالم مش بس على مستوى الشرق الاوسط. المماليك ما كانوش عرب و بالتالى ما كانتش عندهم حساسيه ضد الستات و اتباع الديانات التانيه و كان طبيعى ان مكانة الستات و غير المسلمين فى مصر تتحسن و يتعاملوا كرعايا للدوله المصريه المستقله. فوق كده المماليك كانوا عادة من اصول مش اسلاميه. استمرت عيلة ولاد العسال فى نشاطها الثقافى و ظهر المؤرخ القبطى الكبير ابن العميد ( جرجس بن العميد ) ( 1202 - 1273 ). الشيخ المكين جرجس بن العميد اللى من اعمدة حركة التأريخ المصريه فى العصور الوسطى كان كاتب ديوان الجيوش المصريه ، و اخوه الاسعد ابراهيم كان كاتب الجيش المصرى فى عهد الملك العادل الأيوبى. ابن العميد عاصر نهايات الدوله الايوبيه و عاصر سلاطين الدوله المملوكيه شجر الدر و عز الدين أيبك و الظاهر بيبرس ، و كتب كتب مهمه عن تاريخ مصر بصفه عامه و عن تاريخ الأقباط بصفه خاصه. ابن العميد اللى كان ضليع فى اللغه القبطيه و العربى أرخ بكتاب مهم هو " أخبار الأيوبيين " ، و كتب " المجموع المبارك " و ده كتاب كبير أرخ فيه ابن العميد من بداية العالم لغاية عهد الظاهر بيبرس ، الكتاب ده اترجم فى ليدن للاتينى حوالى سنة 1625 ، و كتب " مختصر البيان فى تحقيق الإيمان " اللى بيتسمى كمان " الحاوى ". ابن العميد هو اللى وضح إن لقب " البابا " اللى معناه ابو الأباء استخدامه اول مره كان فى مصر لتمييز البطريرك و بعد كده اتنقل لروما و استخدمته الكنيسه الكاتوليكيه. فى سنة 1297 عمل السلطان حسام الدين لاجين الروك الحسامى و هى عمليه لمسح الاراضى الزراعيه لتقدير الخراج ، الروك الحسامى استمر لمدة تمن تشهر و اشرف عليه ادارى قبطى هو " التاج الطويل " . و الروك كلمه قبطيه معناها دلوقتى " فك الزمام و تعديل الضرايب ".

الأقباط كانوا جزء مايتجزأش من المجتمع المصرى ايام المماليك ، وكانوا بصفه عامه مندمجين فى الحياه المصريه ومفيش حاجه كانت بتميزهم عن المصريين المسلمين إلا الدين و طقوسه.السلاطين المماليك كانوا بيعتبروهم جزء من رعيتهم وكانوا بوجه العموم بيحرصوا على إنهم يعاملوهم معامله فيها عدل . وكان الاقباط بيشاركوا فى إحتفالات مواكب وإستقبالات السلاطين و هما شايلين الأناجيل وماسكين شموع . و بتبين أوراق الوثايق اليهوديه اللى اسمها "الجنيزا" إنها إتكتبت بإيدين مصريين أقباط و مسلمين. أقباط كتير كانوا بيشتغلوا فى اجهزة الدوله و فى الدواوين الحكوميه و كانوا بيمارسوا نفس مهن المصريين المسلمين و الإتنين كان ليهم حق تملك الأراضى والعقارات زيهم زى بعض. وكان فيه أقباط اغنيا جداً و عندهم جوارى .

جوابات سلطان مصر بتكليف بطريرك الأقباط بتبين مدى احترام الدوله المملوكيه للبطريرك القبطى : " و لما كانت الحضرة الساميه، الشيخ، الرئيس المبجل، المكرم، الفاضل، الكافي، الثقه، عماد بني المعموديه... أطال الله بقاءه، و أدام على اهل طائفته إرتقاءه... ". و "الحضرة السامية، القديس، المبجل، الجليل، المكرم، الموقر، الكبير، الديان، الرئيس، الروحانى، الفاضل، الكافى، المؤتمن، عماد بنى المعموديه، كنز الامة المسيحية.. اطال الله تعالى بهجته، و اعلى على اهل طائفته درجته، قد حاز من فضائل ملته أسماها..." . 
الأقباط (اليعاقبه) كانوا أغلبية المسيحيين فى مصر فى العصر المملوكى و كان ليهم بطريرك بينتخبوه عادة زي ماهما عايزين، وكات مهمته تنظيم العلاقه بينهم وبين نفسهم و بينهم وبين الدولة المملوكيه. أغلبية الأقباط كانوا عايشين فى الصعيد وغالبيتهم كانوا بيشتغلوا فى الزراعه ، وكان عندهم هناك حوالى 82 كنيسه و فى القاهره كان للأقباط حوالى 19 كنيسه و فى الوجه البحرى برضه حوالى 19 كنيسه. وعدد أديرتهم كان حوالى 86 دير.

المسيحيين الملكانيين كان عددهم صغير وبيتكونوا من مسيحيين من اصول بيزنطيه ومسيحيين من اصول مصريه إعتنقوا المذهب الملكانى وكان ليهم بطريرك بيعين رجالة الاكليروس بتوعه وبيشرف على الكنايس والأديره التابعه لمذهبه . كان للملكانيين عدد صغير من الكنايس فى مصر منها "كنيسة غبريال الملاك" و "كنسية السيده" و "كنيسة ماريوحنا" فى الفسطاط و "كنيسة مارنقولا" فى خط البندقانيين. وكان عندهم شوية أديرة.

فى سنة 1517 حصلت مصيبه كبيره فى مصر. سقطت الدوله المملوكيه بعد جيوش الغزاه العثمانليه بقيادة سليم الاول ما هجمت على مصر و احتلتها. الاتراك العثمانليه دول جم من الاناضول وده نفس المكان اللى جه منه البيزنطيين ، و قاعدتهم كانت قسطنطينيه عاصمة البيزنطيين اللى استولوا عليها بعد ما دمروا الدوله البيزنطيه ، و عشان كده العثمانليه و البيزنطيين اتسموا " روم ". بسقوط الدوله المملوكيه دخلت مصر من تانى فى عصور القهر و الاحتلال بعد ما عاشت مستقله 647 سنه من زمن احمد بن طولون.

فترة الاحتلال التركى كانت فتره مضلمه بطريقه مرعبه لدرجة انه مش معروف بالظبط ايه اللى كان بيحصل فيها للمصريين بعد ما اختفى مؤرخين الدوله المملوكيه من مصر بوفاة ابن إياس سنة 1523 و ابن زنبل سنة 1572 و ماظهرش فى مصر مؤرخ لحوالى 250 سنه لما ظهر عبد الرحمن الجبرتى ( 1822-1754) ايام الحمله الفرنساويه (1798-1801) و محمد على باشا (1769-1849) ، وده فى حد ذاته بيوضح حال مصر فى العصر العثمانلى. فى العصر العثمانى ما عادش فيه حد فى مصر بيكتب ادب او بيأرخ و اختفت عيلة ولاد العسال و غيرها و انحدرت الثقافه اسفل سافلين فى حقبه من اتعس حقب تاريخ مصر . اول حاجه عملها الاتراك العثمانيين لما احتلوا مصر انهم خلعوا ابواب و شبابيك و ارضيات قلعة الجبل و السرايات و البيوت و نهبوا الكتب و المخطوطات و التحف و نقلوا كل ده بالمراكب على قسطنطينيه ، و قبضوا على الفنانيين و الحرفيين و الصنايعيه و البنايين و الكتبه و الموظفين و التجار و المثقفين و حتى لعيبة الشطرنج و غيرهم من غير ما يفرقوا مابين قبطى او مسلم و حبسوهم فى سجون اسكندريه و بعدين رحلوهم بالمراكب على قسطنطينيه و بيتقال انه بكده اختفت من مصر 50 صنعه. بيقول ابن اياس اللى عاصر الاحداث المريعه عن موضوع نقل المصريين لاستنبول : " ولم تقاس اهل مصر شدة من قديم الزمان أعظم من هذه الشده، ولاسمعت بمثلها فى التواريخ القديمه " . وزى اى محتل اهتمام العثمانليه كان طبعاً منصب على نهب فلوس المصريين ، فقسموا الاداره على تلت هيئات مهمتها انها تتنافس فى نهب فلوس المصريين عن طريق الضرايب : الوالى القاعد فى القلعه و كان اولهم خاير بك ، و ادارة ديوان العسكر العثمانى ، و بكوات الحكم المحلى و دول كانوا امرا من بقايا المماليك عينوهم فى الحكم المحلى اكمنهم بطبيعة الحال كانوا عارفين أحوال البلد. الكارثه التانيه اللى حلت بالمصريين كانوا العربان اللى دخلهم العرب مصر وقت احتلالهم ليها. لما شاف العربان ان الاوضاع فى مصر مضطربه و النظام متدهور فيها طاحوا فى القرى فى الوجه البحرى و الصعيد و نهبوها و خربوها و كانت مدينة اخميم و اهلها الاقباط ضحيه من ضحاياهم. و فى فتره غبرا لاحقه سيطروا على الوجه القبلى و دخلوا الاقباط فى ذمتهم و بقى العربى من دول يقول للقبطى اللى تحت حمايته " يا نصرانيى " و القبطى يقوله " يا بدويى " .

احوال مصر و تاريخها تحت الاحتلال العثمانى معتم بدرجه كبيره بسبب انعدام الكتاب و المؤرخين فى مصر فى الفتره دى. القاهره فى العصر العثمانى بقت مدينه عاديه بعد ما كانت عاصمة الشرق الاوسط و من اهم مدن العالم فى العصر المملوكى. فى الفتره دى قل عدد المصريين سواء اقباط او مسلمين بسبب الفقر و الوبا ، لكن استخدام الاقباط فى الوظايف الاداريه و جمع الضرايب استمر فى العصر العثمانى. فضلت احوال مصر معتمه لغاية تقريباً نص القرن تمنتشار لما ظهر اسم على بك الكبير سنة 1769 اللى طرد الوالى العثمانلى و استقل بمصر و ضم ليها الشام و الحجاز. على بك الكبير كان من مماليك العصر العثمانلى و لما استقل بمصر ابتدت تتضح معالم مصر شويه ، و فى الفتره دى ظهرت اسامى اقباط فى مناصب عاليه زى المعلم رزق اللى كان مستشار مالى لعلى بك الكبير و رئيس دار سك العمله. و ظهر الاخين ابراهيم و جرجس الجوهرى. ابراهيم عمل اول محاوله فى العصر الحديث لإحياء التراث القبطى عن طريق تنظيمه لعملية نسخ لنصوص لاهوتيه قديمه وزعها على الكنايس و قدر يستثمر منصبه فى انه يخلى الباب العالى فى استنبول يطلع فرمان ببنا كاتدرائية القديس مرقص فى حى الأزبكيه اللى بقت مقر رسمى للبطريركيه القبطيه المصريه ، و قدر ياخد تصاريح من الاتراك بتجديد كنايس و اديره. ابراهيم الجوهرى ده كانت ليه اعمال خيريه كتيره استفاد منها الأقباط و المسلمين فى مصر و اتوفى سنة 1797 قبل وصول الحمله الفرنساويه. اخوه جرجس الجوهرى كان رئيس الديوان ايام ابراهيم بك و مراد بك و عاصر وصول الحمله الفرنساويه و محمد على باشا اللى عينه سكرتير مالى ليه. جرجس كانت ليه علاقات كويسه بالفرنساويه و الاتراك و المماليك و حاول انه يخفف الضرايب على المصريين فغضب عليه محمد على باشا و عزله لكن رجع لمنصبه تانى سنة 1809 بسبب كفاءته و فضل فيه لغاية وفاته سنة 1810.

مابين الغزو العربى لمصر سنة 640 و الحمله الفرنساويه سنة 1798 فتره طولها 1158 سنه. بمرور الفتره الطويله دى كانت اوروبا نسيت الأقباط و صراعات الكنيسه القبطيه مع الكنايس البيزنطيه و الكاتوليكيه. لكن الفرنساويه كانوا بيبعتوا ارساليات عشان يحاولوا تحويل الأقباط للمذهب الكاتوليكى و رغم انهم فتحوا مدارس و استخدموا كل الوسايل و من ضمنها الفلوس لإغراء الأقباط على فتح قلوبهم ليهم لكن مانجحوش. فى سنة 1692 كتب قنصل فرنساوى اسمه مولييه كتاب عن مصر قال فيه عن الاقباط انهم اقل جهل و غشومه لكن متشبثين بمذهبهم اللى غيرهم بيعتبروه هرطقه. استمرت محاولات الكنيسه الكاتوليكيه تغير مذهب اقباط مصر للمذهب الكاتوليكى عن طريق المبشرين اللى انتشروا فى القرى المصريه لكن محاولاتخهم مانجحتش غير مع عدد صغير من الافراد. فى القرن التمنتاشر قبل وصول الحمله الفرنساويه مصر عرض بطرس الاول قيصر روسيا على بطريرك الأقباط الاندماج بشرط ان الأقباط يبقوا تحت حماية روسيا ( محميه ). البطريرك سأل مبعوث القيصر : " طيب مين اللى بيحمى القيصر ؟ " فلما رد المبعوث بإن ربنا هو اللى بيحمى القيصر قاله البطريرك : " و احنا ربنا بيحمينا ". رفض الأقباط الإقتراح الروسى و فضلوا انهم يعيشوا فى عزله عن انهم يبقوا وقود للصراع الروسى-التركى فعاشوا منعزلين عن اوروبا لغاية ما غزا نابليون بونابرت مصر. ظهور الفرنساويه فى مصر باعداد كبيره و على مستويات كتيره كان بداية الاتصال ما بين مصر و اوروبا بعد ماعزل العثمانليه مصر عن العالم و فى نفس الوقت كان بدايه الاتصال ما بين الأقباط و اوروبا. فى الظروف دى و مع انهيار الاداره العثمانليه فى مصر حصل تحول جذرى فى احوال الاقباط اللى ابتدوا مش بس يتصلوا بالفرنساويه لكن كمان يندمجوا فى المجتمع المصرى. فى سنة 1798 طلب المعلم جرجس الجوهرى من نابليون بونابرت انه يعمل مساواه ما بين الاقباط و المسلمين فى مصر ، نابليون وافق و شغل اعداد كبيره من الاقباط فى مناصب مهمه و جرجس نفسه اتعين فى منصب كبير فى ادارة جمع الضرايب. نابليون كون مجلس قضائى فى مصر بيتكون من اتناشر عضو كان نصهم اقباط و اترأس المجلس واحد قبطى اسمه المعلم ملطى. الفرنساويه ما عاملوش الاقباط معامله مميزه لكن اذيتهم ليهم ما كانتش زى اذيتهم للمسلمين. و من الشخصيات الغريبه اللى ظهرت فى مصر فى الفتره دى كان واحد قبطى اتعرف بإسم الجنرال يعقوب (1745-1801). الجنرال يعقوب ده كان اسمه المعلم يعقوب حنا و كان مسئول عن الاداره فى اقليم اسيوط و كون نظام بوليسى خاص بيه و وقف جنب مراد بك فى معركة المنشيه قرب اسيوط ضد الاتراك و غلبهم قبل وصول الحمله الفرنساويه. بعد ما اتغلب الاتراك و المماليك على ايد الفرنساويه اتقرب يعقوب من الفرنساويه و ساعدهم و حارب المواليين للأتراك فى المدينه ، فكافئه الفرنساويه اللى كانوا بيسموه كمان " القبطى " و سمحوله بتكوين فرقه عسكريه عددها 2000 قبطى دربهم الفرنساويه و كانوا معظمهم من الصعيد ، و رقوه لدرجة عقيد و بعدين لدرجة جنرال. بعد خروج نابليون من مصر و استلم الجنرال كليبر القومانديه العامه فى مصر و بعد ما قتله واحد سورى اسمه سليمان الحلبى حل مكانه الجنرال مينو اللى سمى نفسه عبد الله و طلع الأقباط من الدواوين و عين مكانهم مسلمين و بعد ما اتوقعت اتفاقية 27 يونيه 1801 ما بين الفرنساويه و الاتراك و اللى بيها خرج الفرنساويه من مصر خرج معاهم مع عيلته و صحاب ليه كان من ضمنهم إليوس بقطر صاحب القاموس الفرنساوى-العربى المشهور و اقباط و مسلمين من اللى كانو فى صف الفرنساويه ضد الأتراك. ركب الجنرال يعقوب بارجه انجليزى عشان توصله فرنسا لكن عيى و مات فى السكه فى 16 اغسطس 1801 فحطه الانجليز فى برميل كحول و سلموه للفرنساويه فى مرسيليا فعملوله جنازه عسكريه و دفنوه. بينت المذكرات اللى كتبها ظابط من فرسان مالطه اسمه لاسكارس Lascaris كان بيترجم له على متن المركب ان الجنرال يعقوب طلب من الانجليز انهم يساعدوا مصر لنيل استقلالها ، و لسه لغاية النهارده شخصية يعقوب ده غامضه و عليها جدل لكن المؤكد أنه قاد اول جيش مصرى خالص من ايام الفراعنه.

دخل الاتراك مصر من تانى و دخل قومندانهم نصوح باشا بعساكره القاهره من باب النصر و باب الفتوح و نادى فى عامة الناس " اقتلوا النصارى " فهاجت العامه و هجموا على بيوت و محلات الأقباط و نهبوها و قتلوا اعداد من الأقباط فى مناطق بين الصورين و باب الشعريه و الموسكى و فى هيجانهم و عمليات النهب هجموا كمان على المسلمين و حتى المشايخ و نهبوا بيوتهم و دكاكينهم ، و ظهر راجل مغربى لم حواليه المغاربه اللى كانوا عايشين فى القاهره وقتها و هاجموا بيوت الاقباط و نهبوا ممتلكاتهم و صيغة الستات و قتلوا منهم اعداد و فى بولاق مانجيش من الأقباط غير اللى قدروا يجروا و يستخبوا فى معسكرات الفرنساويه و فى الهوجه دى اتنهبت بيوت الأقباط و المسلمين و دكاكينهم من غير تمييز. المحتلين الأتراك قبضوا على المعلم ملطى اللى الفرنساويه كانوا عينوه رئيس للديوان و قتلوه هو و غيره من الأقباط.

مع الاتراك دول دخل مصر راجل اسمه محمد على بوظيفة مساعد قومندان فرقه عسكريه بتتكون من 300 نفر. محمد على ده فضل يترقى فى المناصب لغاية مابقى والى مصر ودخل التاريخ باسم محمد على باشا.فى العصر العثمانى اتدهورت احوال مصر بدرجه كبيره و انتشر فيها الجهل و الاميه و اختفت العلوم و المعارف اللى كانت مزدهره فيها و فوق كده انتشر التعصب الدينى ضد الأقباط. الأتراك نقلوا لمصر تعصبهم ضد المسيحيين فى منطقة الأناضول. لما اتعين محمد على والى على مصر كانت حالة الأقباط يرثى لها من الفقر و الجهل و المعاناه من القهر الدينى. طبيعى ان فيه اقباط زى الجنرال يعقوب و غيره انضموا للفرنساويه ضد الاتراك اللى دمروا مصر و ذلوا شعبها من سنة 1517 لغاية نابليون ماوصل مصر لكن بعد خروج الفرنساويه رجع الاتراك و احتلوا مصر من تانى لكن فى الظروف دى لمع نجم محمد على. بعد محمد على مااتولى حكم مصر سنة 1805 ابتدا ينظم احوالها و يحسن مقاديرها. محمد على فى مشروعه النهضوى شاف الأقباط و المسلمين كرعيه و بالتالى اتحسنت احوال الاقباط و سادت مصر روح جديده. محمد على عين اقباط كتير فى الاعمال الحسابيه و عين المسلمين فى الاعمال الاداريه و عين اليهود مشرفين على خزاين الحكومه و لما اتوسعت المصالح و الدواوين زاد عدد الموظفين الأقباط فى الحكومه. مشروع محمد على الحضارى قام على الاستفاده من كل امكانيات مصر و المصريين مش على التمييز و القهر و التفرقه. محمد على ابطل الاضطهادات و كان بيعاقب اللى بيحاولو يعملوا فتن دينيه عقاب جامد و طلع الشيخ اسماعيل الوهبى رسايل بتطالب بوقف اضطهادات الاقباط بحجة انهم ناصروا الفرنساويه ضد الاتراك زى ما شنع عليهم الاتراك و ديولهم اللى بطبيعة الحال ماكانش على اهوائهم الاستبداديه الاستعماريه ان مصر تكون دوله مستقله زى ماكانت قبل مايغزوها فى 1517. عدد سكان مصر فى الفتره دى كان حوالى 5 مليون و الاحصا اللى عمله البطريرك وقتها ظهر فيه ان عدد الاقباط كان حوالى 217 الف. الاحصاءات اللى اتعملت بعد كده بينت ان عدد سكان مصر ابتدا يزيد من وقت محمد على. فى احصا سنة 1883 طلع العدد 6.806.381 ، و فى احصا سنة 1897 وصل عدد المصريين لـ 9.654.323. لغاية القرن التسعتاشر عاش غالبية الاقباط منعزلين فى قرى مصر و فى احياء معينه فى المدن.

فى عهد الخديوى عباس حلمى الاول فى سنة 1852 اتوفى البطريرك بطرس السابع بعد ما قعد على كرسى الكرازه المرقسيه 42 سنه و حل مكانه الانبا كيرلس الرابع رغم معارضة اساقفه و قسسه لكن الانبا كيرلس فى فترة السبع سنين اللى قعدها على كرسى الكرازه عمل اصلاحات كتيره و عشان كده اتلقب بالكبير و ابو الإصلاح. فى عهده لما حصلت مشكله مابين مصر و الحبشه على ماية النيل كلفه الخديوى سعيد انه يروح الحبشه عشان يحل المشكله. دى ماكانتش اول مره تتدخل الكنيسه المصريه لحل مشكله مابين مصر و الحبشه ، فى العصر الفاطمى و العصر المملوكى لعبت الكنيسه المصريه الدور ده كذا مره و حمت مصر من القحط و المجاعه. سعيد باشا اللى حكم مصر من سنة 1854 سمح للمصريين مسلمين و أقباط بدخول الجيش اللى كان اياميها مسيطر عليه الشراكسه و من ضمن اللى دخلوا الجيش وقتها كان احمد عرابى. لكن بيتقال ان الأنبا كيرلس طلب من سعيد باشا إعفاء الاقباط من دخول الجيش لكن الأنبا كيرلس نفى انه طلب حاجه زى دى من الخديوى و الأغلب ان سبب اعفاء الأقباط انهم اتعرضوا لمضايقات فى الجيش المسيطر عليه الشراكسه و الاتراك اللى هما نفسهم كانوا بينافسوا بعض و بطبيعة الحال كانو شايلين من الأقباط اللى ناصروا الفرنساويه. من الشخصيات القبطيه اللى ظهرت فى الفتره دى كان بطرس غالى اللى اتعين سكرتير لنظارة الحقانيه سنة 1879 و بعدين بقى وكيلها سنة 1881 و اخد لقب الباشاويه سنة 1882. بطرس غالى كان اول قبطى ياخد الباشاويه فى تاريخ مصر. و لما قامت الثوره العرابيه بطرس غالى كان ليه موقف وطنى و من مناصرين الثوره و كان فى وفد العرابيين اللى راح يتفاوض مع الخديوى توفيق.

بوجه عام اتحسنت احوال الاقباط و كل مصر فى عصر الخديويين و فضلت الاوضاع كويسه لغاية ماابتلت مصر بإحتلال تانى. ففى سنة 1882 دك الانجليز اسكندريه و دخل الجيش البريطانى مصر ضمن احداث الثوره العرابيه و احتل الانجليز مصر. المستعمرين الجداد مشيوا على خطة فرق تسد و محاربة التعليم و الصناعه عشان تبقى مصر عايشه فى حضيض التعصب و الجهل و الفقر. المجتمع المصرى فى اواخر القرن تسعتاشر و بداية القرن العشرين كان مجتمع خامل بتبرز فيه الحياه الدينيه عن الحياه المدنيه و حالة الست القبطيه ماكانتش بتختلف عن حالة الست المسلمه و هما الاتنين كانوا عايشين فى ظلمات البراقع و الاميه و الخرافات و ماكانوش بيخالطوا الرجاله و كانت فى بيوت الاتنين أوده اسمها " منظره " بيقعد فيها الضيوف الرجاله بعيد عن الستات. كل مصر ماكانش فيها غير تلت مدارس ثانوى فى القاهره و اسكندريه. الكتاتيب كانت لسه منتشره فى الارياف و الاقاليم و كان للأقباط كتاتيب خاصه بيهم بيتعلموا فيها الصلوات و الأدعيه المسيحيه و مبادىء القرايه و الكتابه. مصر تقريباً ماكانش فيها مصرى غنى حيث ان كل الاغنيا كانوا ياإما أتراك او عائلات تركيه-مصريه مخلطه. الاغنيا كانو بيصيفوا فى استنبول و مصر كانت بتدفع جزيه لتركيا. لكن الثقافه الاوروبيه الحديثه كانت ابتدى يشع نورها فى مصر و يتأثر بيها المثقفين خاصة بعد نزوح كتاب مسيحيين من الشام لمصر كانوا هربانين من الطغيان التركى و اصدروا كتب و مجلات عصريه بتتكلم عن الادب و العلم الحديث. دخول المذهب البروتيستانتى مصر عن طريق الاوروبيين كان ليه هو كمان اثر على الاقباط. شويه شويه مع مرور الوقت ابتدا الاقباط يهتموا بإحياء اللغه القبطيه و يعملوا اصلاحات كنسيه بعد الكنيسه المصريه ماكانت اتجمدت لقرون و فضلت على شكلها من العصر البيزنطى ، و بقى من بين الأقباط موظفين كبار و محاميين و دكاتره و كتاب و غيرهم إذدهرت بيهم مصر. فى سنة 1908 اتعين بطرس غالى رئيس وزرا فكان اول قبطى يمسك المنصب ده من وقت احتلال الانجليز مصر. لكن الانجليز استخدموا تحريض الأقباط ضد المسلمين و تحريض المسلمين ضد الأقباط و زى بطرس الاول ما عرض على الاقباط حطهم تحت حماية روسيا عرض الانجليز نفس المشروع على الأقباط و زى مارفضوه الأقباط اول مره رفضوه تانى مره. الانجليز بقوا يطلعوا احصاءات مش ضروريه عن عدد الموظفين الأقباط و الموظفين المسلمين و يألبوا الطرفين على بعض فبقى المسلمين من جهه و المسيحيين من جهه يعملوا مؤتمرات يزايدوا فيها على بعض و يطالبوا بمزايا طائفيه ، و بكده قدر الانجليز زى اى حاكم مستبد انهم يلهو المصريين مسلمين و اقباط فى حاجات بعيده عن طلب الاستقلال و الدستور و الحريه ، و فى الظروف دى انتشر التعصب الدينى من تانى و وصل لذروته بإغتيال بطرس غالى اول رئيس وزرا قبطى فى 21 فبراير 1910. صحيح بطرس غالى اتقتل لأسباب سياسيه اكتر منها دينيه لكن اغتياله من غير شك كان ضربه مؤلمه لأقباط مصر. لكن برضه فى الظروف دى و رغم حالة التخلف اللى كانت سايده مصر ظهرت قوه وطنيه مصريه اندمج فيها الأقباط من امثال ويصا واصف و مرقس حنا وغيرهم و وصلت لذروتها فى ثورة 1919 اللى كان من زعمائها القبطى القناوى مكرم عبيد اللى كان اسمه الأصلى " وليم مكرم عبيد " لكن شطب اسم وليم كتعبير عن موقفه المناهض للاستعمار البريطانى. فى 1919 اترجت كل مصر و اتحد كل المصريين أقباط و مسلمين و رفعوا علم الثوره اللى كان عليه هلال و صليب و بقى القسسه يخطبوا فى الجوامع و الشيوخ يخطبوا فى الكنايس. مصر فى 1919 انفجرت زى البركان فى وش القهر اللى عانت منه كل طوايف المصريين مع معاناه اضافيه للأقباط من وقت ماضاع استقلال مصر على ايد المستعمرين الرومان و البيزنطيين و العرب و الأتراك و الانجليز اللى استباحوا ارض مصر و شعب مصر.

الثقافه القبطيه ثقافه عريقه بتمتد جذورها لمصر الفرعونيه و هى ثقافه ماهياش هشه و دليل كده انها اتماسكت و وقفت بصلابه لحوالى 2000 سنه قدام كل محاولات التهميش و حتى التدمير بطريقه ممكن تتوصف بإنها اعجازيه. كل اللى استعمروا مصر من رومان و بيزنطيين و عرب و اتراك و فوقيهم الارساليات الكاتوليكيه حاولوا يفنوا الثقافه القبطيه و استخدموا كل اساليب الخسه و الترهيب لكن ماقدروش. قوة الثقافه القبطيه ماكانتش بسبب قوه عسكريه او قدرات حربيه بيتمتع بيها الأقباط لكن كانت نابعه من إيمان و تشبث بالقوميه القبطيه اللى مركزها كان عبر تاريخ مصر القبطيه الكنيسه المصريه القبطيه. سلاح الاقباط ماكانش سيف و لا رمح لكن كان التعبير الحضارى بحاجات زى ايقونه او حته قزاز مرسومه عليها رسومات بسيطه. عطاء الثقافه القبطيه عمره مااتوقف و شارك الأقباط مشاركه حضاريه فى كل مراحل التاريخ المصرى حتى و هما تحت اشد الضغوط. تاريخ مصر القبطيه هو تاريخ الشعب القبطى بمعناه الاثنولوجى و الثيولوجى ، هو تاريخ و حضارة و ثقافة شعب واجه تحديات كبيره عبر عشرين قرن قدم فيها تضحيات ضخمه و الاف الشهداء فى سبيل عدم التنازل عن وجوده و ارضه و كنيسته.


Holbl, Gunther, A History of The Patolemaic Empire , Routledge, London & New York 2007, ISBN 978-0-415-23489-4



</doc>
<doc id="26333" url="https://arz.wikipedia.org/wiki?curid=26333" title="فاتت جنبنا">
فاتت جنبنا

فاتت جنبنا
1974
فاتت جنبنا أنا وهوه .. وضحكت لنا أنا وهوه

رديت وكمان رديت .. وفضلت أرد لحد ما فاتت

ونسيت روحي وصحيت .. أتاريها خذت الشمس وغابت

وانشغلت وقبل ما يطول انشغالي

رحت سائل روحي واحترت فى سؤالي

أنا بافكر ليه وبشغل روحي ليه

أعرف منين إنها قاصداني أنا مش هو

وأعرف منين أن الضحكة دي مش له هو .. وليه أنا ليه مش هو

مرة ثانية برضة صدفة .. كنت أنا وهو فى طريقنا

شفنا خطوة حلو جاية .. وضل تالت بيسابقنا

التفت لقيتها هية .. حاجة مش معقولة هيه .. هيه

وابتديت أسمع فى قلبي .. لحن حب جديد عليَّ

سمعت منها كام كلمة .. ما قالتش منهم ولا كلمة

بس أنا حسيت .. ولأول مرة باعيش وأحس

ولقيتني بدوب فى كلام الهمس .. اللى مالوش حس

ضحكت تاني نفس الضحكة .. وراحت ماشية

زي الدنيا ما تيجي فى ثانية .. وتمشي فى ثانية

بصيت لصاحبي لقيته .. جنبي وما هوش جنبي

عايز يقول كلمة .. اتقالت جوه فى قلبي

كنت عايز أسأله .. هو كمان حس بيها وانشغل هو كمان

ورجعت أقول أنا بافكر ليه .. وباشغل روحي ليه

أعرف منين أنها قصداني .. أنا مش هو

وأعرف منين أن الضحكة دي .. مش له هو وليه أنا ليه مش هو

روحت أنا روحت .. روحت ومش عارف مالي

ما اعرفش إيه اللى جرالي

فرحان عايز أضحك .. مهموم عايز أبكي

لا دموعي طايلها .. ولا لاقي حتى أشكي

حبيتها أيوه أنا حبيتها .. مش قادر أنسى ضحكتها
مش يمكن دي فرحة عمري .. والفرحة ما صدقت لقيتها
كان فين اليوم ده غايب عني .. كان فين تسلم لي وتسلم ضحكتها

وبعد يومين ابتدا قلبي .. يصحى من الفرحة وصحاني

يسألني امتى ح نشوفها .. وأنا أقول له نشوفها فين تاني

والليالي دوبتني وشيبت فكري وظنوني

لما طيف الغيرة شوفته .. بيترسم قدام عيوني

إن لقيت صاحبي بيضحك .. أقول دي لازم قابلته
وإن لمحت فى عينه شكوى .. أقول دي لازم خاصمته

ما لقتش طريق قدامي يرحمني من العذاب

غير إني أدور وأسال .. وأعرف منها الجواب

وعرفت طريقها عرفته .. وشقيت على بال ما عرفته
وبعت كلمتين مش أكتر من سطرين ..

قلت لها ريحيني قولي لي أنا فين ..

وجاني الرد جاني لقيتها بتستناني .. وقالت لي أنا من الاول

باضحك لك يا اسمراني

أنا .. أنا أيوه أنا أنا أنا مش هوه


</doc>
<doc id="26334" url="https://arz.wikipedia.org/wiki?curid=26334" title="حاول تفتكرنى">
حاول تفتكرنى

حاول تفتكرنى


1973

انا اللى طول عمرى بصدق كلام الصبر فى المواويل
وانا اللى طول عمرى بقول الحب عمره طويل
من كتر ماكان الحب واخدنا

وكل حلاوه الدنيا فى ايدنا
لا فكرنا زمان يعاندنا

ولا ايام تقدر تبعدنا

وعشنا الحب بل ايام
وكل بكره فيه احلام

واتارى كل ده اوهام...
وسافر من غير وداع

فات فى قلبي جراحه
دبت فى ليل السهر
والعيون ما ارتاحوا
و منين نجيب الصبر يااهل الله يداوينا
اللى انكوى بالحب قبلينا يقول لينا

وسافر من غير وداع...
حبيبى...

والله لسه حبيبى...
والله وحبيبى مهما تنسى حبيبى...
والله وحبيبى عمرى ما انسى حبيبى...
ابقى افتكرنى... حاول تفتكرنى...
ولو مريت فى طريق مشينا مره فيه
او عديت فى مكان كان لينا ذكرا فيه

ابقى افتكرنى... حاول تفتكرنى...
دى ليالى عشناها
ابداً مش حنساها

على بالى يا حبيبى
على بالى ايام و ليالى

على بالى ليل و نهار

وانت على بالى...
ومنين نجيب الصبر يااهل الله يداوينا
اللى انكوى بالحب قبلينا يقول لينا
وسافر من غير وداع...
بعدنا بعدنا ليه؟ تعبنا!
قول قول قول من ايه
من الشك يا عيني

من كلمه قالوها عاي
من الغيره يا عيني

الغيوه ياما عملت فى
حبيبى... مهما شوقى يطول يا حبيبى...
حاقضل اقول يا حبيبى...
ابقى افتكرنى... حاول تفتكرنى...
ولو مريت فى طريق مشينا مره فيه

او عديت فى مكان كان لينا ذكرا فيه
ابقى افتكرنى... حاول تفتكرنى...

دى ليالى عشناها

ابداً مش حنساها

على بالى يا حبيبى

على بالى ايام و ليالى

على بالى ليل و نهار
وانت على بالى...
ومنين نجيب الصبر يااهل الله يداوينا
اللى انكوى بالحب قبلينا يقول لينا
وسافر من غير وداع...
من اليالى من بعدك واللى جرالى

سهرنى الشوق دوقنى الشوق طعم الحرمان فى الليالى

ياما ايام ضاعت يا سلام

فى عذاب والام سهران ما بنام

قضيت الليل مع قمر الليل ونجوم الليل بحكى فى كلام
ياما قلت عنك وغلبت شكوى منك

وحياه الغالى عندك...

ابقى افتكرنى... حاول تفتكرنى...
ولو مريت فى طريق مشينا مره فيه

او عديت فى مكان كان لينا ذكرا فيه
ابقى افتكرنى... حاول تفتكرنى...
دى ليالى عشناها

ابداً مش حنساها
على بالى يا حبيبى

على بالى ايام وليالى
على بالى ليل ونهار
وانت على بالى...
ومنين نجيب الصبر يااهل الله يداوينا
اللى انكوى بالحب قبلينا يقول لينا
وسافر من غير وداع...
تعال... تعال... تعال... تعال... تعال... 
خلي الشمس مع ابتسامتنا تطاع و تنور دنيتنا
تعال... تعال... تعال... تعال... تعال...

ليه نقول ان الفراق مكتوب علينا والحياه قدامنا
ليه نسلم نفسنا للياس ونقول انظلمنا؟ ليه نقول انظلمنا
تعال... تعال... تعال... تعال... تعال...

خلي الدنيا تشوف فرحتنا
خلى الدنيا تقول حكايتنا
تعال... تعال... تعال... تعال... تعال...
ياللى وانت بعيد معايا نفسى يوم تسمع ندايا
وان ماقدرتش تيجى تانى

ونسيت زمانى ونسيت مكاني...
ابقى افتكرنى... حاول تفتكرنى...
ولو مريت فى طريق مشينا مره فيه
اوعديت فى مكان كان لينا ذكرا فيه
ابقى افتكرنى... حاول تفتكرنى...
دى ليالى عشناها
ابداً مش حنساها
على بالى يا حبيبى

على بالى ايام و ليالى
على بالى ليل و نهار
وانت على بالى...
ومنين نجيب الصبر يااهل الله يداوينا
اللى انكوى بالحب قبلينا يقول لينا
وسافر من غير وداع



</doc>
<doc id="26335" url="https://arz.wikipedia.org/wiki?curid=26335" title="موعود">
موعود

موعود


1971

موعود موعود

موعود معايا بالعذاب موعود يا قلبي

موعود ودايما بالجراح موعود يا قلبي
ولا بتهدا ولا بترتاح يا قلبي

وعمرك ما شفت معايا فرحه

كل مرة ترجع المشوار بجرح

والنهارده جي تقول انسى الآهات

جي تقوللي يللا بينا الحب فات

وميل وحدف منديله كاتب على طرفه أجيله

وأمانة يا دنيا أمانة تاخدينا للفرحة أمانة

وتخلي الحزن بعيد عنا

وتقول للحب استنانا استنى

تاني تاني تاني ح نروح للحب تاني

والنار والعذاب من تاني

وتاني تاني تاني

ح نروح للحيرة تاني تاني

ونضيع ونجري ورا الأماني

ويغيب القمر ونعيش السهر وآهات الألم فى ليالي الندم

يا ليل يا حضن السهارى

ياللي شفت فى عنيه الدموع

وأنا دايما راجع وحيد

ياليل ياحضن السهارى خلي فجر الحب يطلع بدري

يملا مشوارنا الجديد

وأمانة يا دنيا أمانة تاخذينا للفرحة أمانة

وتخلي الحزن بعيد عنا وتقوللي للحب استنانا

وميل وحدف منديله ميل كاتب على طرفه أجيله

وامانة يا دنيا أمانة تاخدينا للفرحة أمانة

وتخلي الحزن بعيد عنا وتقوللي للحب استنانا استنى

وابتد وابتدا المشوار

وآه يا خوفي من اخر المشوار آه يا خوفي

جنة ولا نار آه يا عيني

رايح وأنا محتار آه يا خوفي

واتقابلنا والحياة قدام عنينا حلوة

واتقابلنا والكلام فوق الشفايف غنوة

كل حاجة فكرت فيها فى لحظة واحدة ردت عليها

بنظرة حلوة من عينها

الامان فى عنيها حسيت أني عديت للامان

الحنان خد مني وادفى ياللي محروم من الحنان

والقمر طلع والخوف بعد والهوى دفي والليل سمع

أمانة يا دنيا أمانة تاخدينا للفرحة أمانة

وتخلي الحزن بعيد عنا وتقوللي للحب استنانا استنى

ميل وحدف منديله

شوف بقينا فين يا قلبي

وهي راحت فين

شوف خدتنا لفين يا قلبي وشوف سابتنا فين

فى سكة زمان راجعين فى سكة زمان
فى نفس المكان ضايعين فى نفس المكان

لا جراحنا بتهدا يا قلبي

ولا ننسى اللى كان يا قلبي شوف

بتصحي الطريق خطاوينا وأنين السنين

والسما بتبكي علينا والناي الحزين

حتى نجوم ليالينا والقمر غايبين

وتاني تاني تاني راجعين أنا وانت تاني

للنار والعذاب من تاني

وتاني تاني تاني راجعين للحيرة تاني

هايمين بنجري ورا الأماني

ويغيب القمر ونعيش السهر وآهات الألم فى ليالي الندم

وأمانة يا دنيا أمانة تداوينا من جرح هوانا

وتخلي الحب بعيد عنا ولا نستناه ولا يستنانا

أمانة



</doc>
<doc id="26336" url="https://arz.wikipedia.org/wiki?curid=26336" title="زى الهوا">
زى الهوا

زى الهوا


زي الهوى يا حبيبي زي الهوى .. واه من الهوى يا حبيبي اه من الهوى

وخدتني من إيدي .. يا حبيبي ومشينا

تحت القمر غنينا .. وسهرنا وحكينا

وف عز الكلام .. سكت الكلام .. واتاريني

ماسك الهوى بإيديٌ ماسك الهوى

واه من الهوى يا حبيبي اه من الهوى ..
وخدتني ومشينا والفرح يضمنا .. ونسينا يا حبيبي مين انت ومين انا

حسيت ان هوانا حيعيش مليون سنة

وبقيت وانت معايا الدنيا ملك إيديٌ .. امر على هواية تقول امرك يا عنيٌ

وف عز الكلام .. سكت الكلام .. واتاريني

ماسك الهوى بإيديٌ ماسك الهوى

واه من الهوى يا حبيبي اه من الهوى ..
خايف .. ومشيت وانا خايف .. إيدي بإيدك وانا خايف

خايف على فرحة قلبي .. خايف على شوقي وحبي

وياما قلت لك انا .. واحنا فى عز الهنا

قلت لك يا حبيبي

لانا قد الفرحة دٌية .. وحلاوة الفرحة دٌية

خايف لفي يوم وليلة .. مالاقكش بين ايدٌية

تروح وتغيب .. تغيب عليٌ يا حبيبي .. يا حبيبي

وؤلتلي يا حبيبي ساعتها .. دي دنيتي انت اللى مليتها

وف عز الكلام .. سكت الكلام .. واتاريني

ماسك الهوى بإيديٌ ماسك الهوى

واه من الهوى يا حبيبي اه من الهوى ..
وخدتني يا حبيبي .. ورحت طاير طاير

وفتني يا حبيبي .. وقلبي حاير حاير

وقلت لي راجع .. بكرة انا راجع

وفضلت مستني بأمالي .. ومالي البيت بالورد

بالشوق .. بالحب .. بالاغاني يا حبيبي .. يا حبيبي .. بالاغاني

بشمع قايد .. بأحلى كلمة فوق لساني
كان دا حالي ياحبيبي يا حبيبي .. لما جيت

رددنا الغنوةالحلوة .. الحلوة سوى

ودبنا مع نور الشمع .. دبنا سوى

وذقنا حلاوة الحب .. ذقناها سوى ..

وفلحظة لقيتك يا حبيبي ..

زي دوامة هوى ..

رميت الورد .. طفيت الشمع .. يا حبيبي

والغنوة الحلوة .. ملاها الدمع .. يا حبيبي

وف عز الامان .. ضاع مني الامان .. واتاريني

ماسك الهوى بإيديٌ ماسك الهوى

واه من الهوى يا حبيبي اه من الهوى ..

زي الهوى يا حبيبي زي الهوى ..

واه من الهوى يا حبيبي اه من الهوى


</doc>
<doc id="26337" url="https://arz.wikipedia.org/wiki?curid=26337" title="نبتدى منين الحكايه">
نبتدى منين الحكايه

نبتدى منين الحكايه

1975

لو حكينا يا حبيبي .. نبتدي منين الحكايه
احنا قصه حبنا.. ليها اكتر من بدايه

عشنا فيها يا ما عشنا .. شفنا فيها .. يا ما شفنا
لكن مشينا وكملنا .. مشوار الحب ووصلنا

والدنيا ما قدرت تعاندنا .. وتفرق بينا وتبعدنا
تعالى نقول لغيرنا .. انا وانت ازاي قدرنا

نبعد عن اى عذاب .. ونعيش على طول احباب
نحضن فرحتنا سوا .. ونخلي الحب شباب

وقابلنا انا وانت فى مشوارنا .. حاجات كتير جرحت غيرنا
الغيره وظنونها .. واللي بيجرى منها

فى يوم ما قربت منا .. بعدها حبنا عنها
وقابلنا الحاسدين وشافونا .. ولا هانش عليهم يفوتونا
وقالوا علينا قالوا يا ما قالوا .. وهوانا ولا اتغير حاله
وتسافر واسافر .. وايام يطول السفر

وقلوبنا بتتقابل .. مع كل طلعه قمر

وان جت خطوتنا تغربنا .. حلاوه الشوق بتقربنا

ومنين يجينا الخصام ؟.. ومنين يجينا البعاد
واحنا بين قلوبنا .. كل لحظه ميعاد

تعالى نقول لغيرنا .. انا وانت ازاي قدرنا
نبعد عن اى عذاب .. ونعيش عل طول احباب

نحضن فرحتنا سوا .. ونخلي الحب شباب

وفي لحظه وقفنا وابتدا خوفنا
ولقينا حوالينا الدنيا ضباب .. وليل وقلب جريح

زي اوراق الشجر وقت الخريف .. رماها الريح

سالنا روحنا ليه .. اكبر من حبنا .. ايه .. ايه
لكن مطالش الخوف بينا .. وعرفنا وشفنا وحسينا

انت شايف الحب كله عيون .. وهمس لكن انا شايف

احلى كلام عشاق يا حبيبي .. هو كلام الشفايف
انت وانت جنبي فى كل ميعاد .. بيجمعنا بتروح بعيد ويا التنهيد
وانا بشوف لقانا هو اثنين سوا.. دايبين فى لمسه ايد

بتقولي بخاف نمشي ونبعد .. دا الهوى جبار يلعب بينا

خايف من ايه
فى اجمل ايه .. من حضن يدفينا
بتقولي شوف القمر ويايا شوف القمر

اللى كل العاشقين .. سهروا الليالي ليه
حلو القمر حلو .. بس احلى من القمر ..

لو نخلي عمرنا يوم ندوق الحب فيه

واتبدد خوفنا .. من بعد وقوفنا
وبدقه قلوبنا .. عرفنا ايه الدوا

وعشنا الحب خيال .. وحقيقه سوا


</doc>
